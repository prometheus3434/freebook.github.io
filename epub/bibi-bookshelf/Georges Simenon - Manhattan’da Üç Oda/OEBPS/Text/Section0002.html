<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <title>Manhattan’da Üç Oda</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre3">I.</h1>

  <p class="scenebreak">[…]</p>

  <p class="block7"><span class="text1">J.K.</span><span class="text1" id="id_GoBack">C. hafif bir sesle pek az konuşurdu. Bölme duvarlarının inceliğine rağmen adamın söylediği sözler, öteki akşamlar Boston'a telefon ettiği zaman kulağına gelen bazı kelime kırıntıları dışında hiç duyulmazdı. Hem niye gece yarısından önce, hatta çoğu defa sabahın ikisinden önce telefon etmezdi.</span></p>

  <p class="block8">Ne? Şehirlerarası mı? Laf arasında Boston kelimelerini tanıyorsa da, büronun adını bir türlü duyamıyordu.</p>

  <p class="block8">Sonra Winnie adı kulağına çarpıyordu, sonra P, bir O ve bir L harfleri ile başlayan soyadını anlar gibi oluyordu, ama sonunu bir türlü öğrenemiyordu.</p>

  <p class="block8">Sonra mırıltılar halinde sürüp giden uzun bir konuşma...</p>

  <p class="block8">İnsanın asabını bozan bir şeydi bu. Ama ne de olsa cuma akşamlarından daha az sinir bozucuydu.</p>

  <p class="block8">Yemeklerini yerken ne içiyorlardı? Herhalde sert bir içki! Hiç değilse Winnie içiyordu bu içkiyi, çünkü sesi az sonra daha boğuk, daha madenî çıkmaya başlıyordu.</p>

  <p class="block8">Bu kadar kısa zaman içinde nasıl böylesine zincirinden boşanmış çılgına dönüyordu? Aşk ihtirasında hiçbir zaman böylesine bir şiddet, böylesine bir hayvanlık bulunabileceğini düşünmemişti.</p>

  <p class="block8">Oysa o yüzünü bile görmediği J. K. C'nin sesi hiç duyulmuyordu. Erkek kendini hiç kaybetmiyor, hep o değişmez sesiyle konuşuyordu. Her sevişmeden sonra kadın yeniden içki içiyordu. Atelyenin nasıl alt üst hale geldiğini, o mahut siyah döşemenin üzerinde kırılan bardaklarla atelyenin nasıl karmakarışık bir görünüş kazandığını göz önüne getirmek zor değildi.</p>

  <p class="block8">Bu defa her zamanki patırtılı hareketleri, banyoya doğru telâşlı gidiş gelişleri, hıçkırıkları, kusmaları ve gözyaşlarını, o bitmez tükenmez hasta hayvan ya da isterik kadın şikâyetlerini beklemeden kendini evden dışarı atmıştı.</p>

  <p class="block8">Niye hep onları düşünüyor? Hem birden niye çıktı?</p>

  <p class="block8">Bir sabah koridorun köşesinde ya da merdivende durup kadının odadan çıkışını gözetlemeye karar vermişti. Çünkü böyle gecelerden sonra yine de sabah saat yedide kalkıyordu. Onu uyandırmak için çalar saate ihtiyaç yoktu. Yanındaki erkeği rahatsız etmeden yataktan çıkıyordu herhalde. Çünkü herhangi bir konuşma işitilmiyordu.</p>

  <p class="block8">Radyodan biraz gürültü geliyordu, herhalde uyuyan erkeğin alnına bir öpücük kondurduktan sonra kapıyı açıp çıkıyor, kendisini gara götürecek taksiyi bulmak için caddede çevik adımlarla yürüyordu.</p>

  <p class="block8">Bu anlarda nasıldı kimbilir? Yüzünde, omuzlarında, geceden kalan bazı izler görülüyor muydu?</p>

  <p class="block8">Görmek istediği bu kadındı işte. Akşamüstü güven içinde trenden inip herhangi bir dost ziyaretine gidercesine âşıkının atelyesine giren kadın değil! Onun merak ettiği erkek, bencil rahatlığı içinde uyurken, onu hafifçe öpüp sabah erkenden tek başına yola çıkan kadındı.</p>

  <p class="block8">Az buçuk tanıdığı bir dörtyol ağzına varmıştı. Bir gece kulübü kapılarını kapatıyordu. Kulüpten sıkanlar boşu boşuna kaldırım kenarında taksi bekliyorlardı. Adamakıllı içmiş iki kişi, köşe başın da bir türlü birbirinden ayrılamıyordu. Birbirlerinin elini sıkıyorlar, sonra son bir itirafta bulunmak ya da yeni dostluk teminatları vermek için tekrar birbirlerine yaklaşıyorlardı. Kendisi de bir yataktan değil, meyhaneden çıkmış bir sarhoşa benziyordu.</p>

  <p class="block8">Ama hiçbir şey içmemişti. Gecesini sıcak bir müzikli atmosfer içinde değil bomboş odasında geçirmişti.</p>

  <p class="block8">Dörtyol ağzının ortasında metro istasyonunun kapkara giriş yeri görünüyordu. Sarı bir taksi kaldırıma yaklaştı, on müşteri birden atıldı. Taksi kimseyi almadan güçbelâ kaçabildi. Herhalde bu insanlar onun gittiği yöne gitmiyorlardı.</p>

  <p class="block8">İki geniş bulvarın hemen hemen boş, upuzun kaldırımları ışıklı yuvarlaklarla süslüydü.</p>

  <p class="block8">Köşede, göze batan, sert ışıklı, bayağılığını âdeta bağıran bir vitrin vardı. Ardında insanların karanlık gölgeler halinde yansıdıkları cam bir kafese benziyordu. Daha fazla yalnız kalmamak için içeri girdi.</p>

  <p class="block8">Yere çakılmış tabureler soğuk plastikten yapılmış uzun mu uzun bir tezgâhın önüne dizilmişti Ayakta bir sağa bir sola yalpalayan iki denizci vardı, bir tanesi ne olduğunu anlayamadığı bir şeyler söyleyerek elini tutup sertçe sıktı. Kadının yanına bile bile oturmamıştı. Kadının yanında olduğunu, beyaz ceketli zenci garson önünde durup ne istediğini sorduğu zaman farketti.</p>

  <p class="block8">Burası genel yerlerin havasını, kalabalığın bezginliğini, insanın yatıp uyuyamadığı, sokak sokak sürttüğü gecelerin havasını taşıyor; kendinden geçmiş, o sert kayıtsızlığa kapılmış New York'un kokusunu duyuyordu.</p>

  <p class="block8">Aklına ilk gelen şeyi ısmarladı, sıcak sosis. Sonra yanında oturan kadına baktı. Kadın da ona bakıyordu!</p>

  <p class="block8">Yağda pişmiş yumurta getirmişlerdi, ama elini bile sürmemişti. Ağır ağır, büyük bir dikkatle dudaklarının kızıl eğrisini kâğıda bırakarak bir sigara yaktı.</p>

  <p class="block8"><span class="calibre4">«Fransız mısınız?»</span></p>

  <p class="block8">Ona bu soruyu Fransızca sormuştu, hem de yabancılığı hiç belli olmayan bir Fransızca ile.</p>

  <p class="block8"><span class="calibre4">«Nasıl tahmin ettiniz?»</span></p>

  <p class="block8"><span class="calibre4">«Bilmem. Siz daha içeri girerken, daha konuşmadan önce, Fransız olduğunuzu düşündüm.</span></p>

  <p class="block8">Gülümseyişinde beliren bir önemle:</p>

  <p class="block8"><span class="calibre4">«Parisli, değil mi?» dedi.</span></p>

  <p class="block8"><span class="calibre4">«Paris'te doğmuş bir Parisli</span>!»</p>

  <p class="block8"><span class="calibre4">«Hangi mahalleden?»</span></p>

  <p class="block8">Acaba erkeğin gözlerinden geçen o hafif bulutu görebildi mi?</p>

  <p class="block8"><span class="calibre4">«Saint-Cloud'da bir villâm vardı... Bilir misiniz orasını?»</span></p>

  <p class="block8">Paris vapurlarının üstündeki yazılar gibi bir solukta ezbere okudu:</p>

  <p class="block8"><span class="calibre4">«Point-de-Sevres, Saint-Cloud, Point-du Jour...»</span></p>

  <p class="block8">Sonra, daha alçak bir sesle:</p>

  <p class="block8"><span class="calibre4">«Paris'te altı yıl oturdum. Auteuil kilisesini bilir misiniz? Apartmanım hemen yanında, Mirabeau caddesindeydi. Molitor yüzme havuzuna iki adım mesafede...»</span></p>

  <p class="block8">Şu sosis satan dükkânda kaç kişi idiler? Ancak oniki kişi vardı, onlar da boş taburelerde birbirinden ayrılmışlardı, bundan başka tarifi imkânsız, aşılması çok daha zor bir boşlukta, belki de her birinin kendi boşluğu içinde yitip gitmişlerdi.</p>

  <p class="block8">Daracık bir yere girip, içinde sıcak bir yiyecek bulunan tabakları ellerinde taşıyarak çıkan ve bu tabakları tezgâhın uzunluğu boyunca oturan müşterilerin önlerine kaydıran pis ceketli iki zenci garsondan başka hiçbir şey yoktu onları birbirine bağlayan.<br class="calibre5" /></p>

  <p class="block8">Kör edici ışıklara rağmen etrafa külrengi bir donukluk veren neydi? Sanki bu çok keskin ışıklarıyla gözleri rahatsız eden lambalar, insanların kendileriyle birlikte dışarıdan taşıyıp getirdikleri bu karanlığı bütün gece dağıtamıyordu bir türlü. Uzayan sessizliği bozmak için:</p>

  <p class="block8"><span class="calibre4">«Yemiyor musunuz?» diye sordu.</span></p>

  <p class="block8"><span class="calibre4">«Vaktim çok.»</span></p>

  <p class="block8">Sigarasını tıpkı Amerikalı kadınlar gibi içiyordu. Aynı jestler, filmlerde ve dergi kapaklarında görülen aynı dudak kıpırdatmaları... Duruşu, oturuşu onlarınkine benziyordu. Kürk mantosunu omzuna koyuş tarzı, siyah ipekli robunu meydana çıkarışı, parlak çoraplar içindeki uzun bacaklarını üst üste atışı hep onlarınki gibiydi.</p>

  <p class="block8">Kadını inceden inceye seyretmek için yüzünü ondan yana çevirmesine lüzum yoktu. Dükkânın uzunluğunca bir ayna, duvarı kaplıyordu, orada birbirlerini yan yana görebiliyorlardı. Aynadaki hayal oldukça kabaydı, hatlar çarpuk çurpuk birbirine karışıyordu.</p>

  <p class="block8">Kadın:</p>

  <p class="block8"><span class="calibre4">«Siz de</span> bir şey yemiyorsunuz» diye işaret etti.</p>

  <p class="block8"><span class="calibre4">«New York'a geleli çok mu oldu?»</span></p>

  <p class="block8"><span class="calibre4">«Altı ay kadar.»</span></p>

  <p class="block8">Niye birden kendini tanıtmak gerektiğini düşündü? Hemen pişman olduğunu küçük bir gururlu hareket belli etti.</p>

  <p class="block8"><span class="calibre4">«François Combe,» diye itinasız bir sesle kendim tanıttı.</span></p>

  <p class="block8">Kadın bunu duydu tabii. Oralı olmadı. Hem, Fransa'da da yaşamıştı!</p>

  <p class="block8"><span class="calibre4">«Ne zaman Paris'teydiniz?»</span></p>

  <p class="block8"><span class="calibre4">«Durun... Son defasında, üç yıl kadar önceydi. İsviçre'den geçerken uğradım. Ama kalmadım.»</span></p>

  <p class="block8">Kadın hemen atıldı:</p>

  <p class="block8"><span class="calibre4">«İsviçre'yi bilir misiniz?»</span></p>

  <p class="block8">Sonra cevabını beklemeden:</p>

  <p class="block8"><span class="calibre4">«Lesins'de bir sanatoryumda iki kış geçirdim.»</span></p>

  <p class="block8">Acayip şey, ilk defa bu basit sözler üzerine onu bir kadın olarak seyretti. Kadın gözle görür bir sevinç içinde sözüne devam ediyordu. Bu hali ona acı verdi:</p>

  <p class="block8"><span class="calibre4">«Sanıldığı kadar korkunç</span> bir şey değil... Hele sanatoryumdan çıkanlar için... Bana tamamen iyileştiğimi söylediler...»</p>

  <p class="block8">Sigarasını yavaşça küllükte bastırarak söndürdü. Adam, kadının dudaklarının sigara üstünde bıraktığı kırmızı izleri seyrediyordu. Niye bir an içinde, bir defa bile görmediği Winnie'yi düşünüverdi yine?</p>

  <p class="block8">Birdenbire bu benzerliğin sesinden ileri geldiğini farketti. Ne adını, ne soyadını bilmediği bu kadında</p>

  <p class="block8">"Winnie'nin seslerinden biri, o hafif konuşan, trajik anlardaki, o hayvanca iniltilerin sesi vardı. Derinden gelen sesi. İyice kapanmamış bir yarayı akla getiriyordu. Artık maddi acısı duyulmayan, ama insanın ta içinde hafiflemiş, alışılmış biçimde duran bir ıstırabı hatırlatıyordu.</p>

  <p class="block8">Kadın, zenci garsona bir şeyler ısmarladı, Combe kaşlarını çattı, çünkü kadının sesinde, biraz önce kendisiyle konuşurken sesinin çınlayışına, yüzünün ifadesine o, baştan çıkarıcı yumuşaklığı kattığını duymuştu.</p>

  <p class="block8">Alay edercesine:</p>

  <p class="block8"><span class="calibre4">«Yumurtalarınız soğuyacak,» dedi.</span></p>

  <p class="block8">Ne umuyordu. Kendi hayallerini yansıtan şu pis aynalı salondan kaçmayı niye o kadar istiyordu?</p>

  <p class="block8">Birbirlerini tanımadıkları halde beraber çıkıp gidecekleri ümidini mi besliyordu yoksa?</p>

  <p class="block8">Kadın, yumurtasını, insanı sinirlendiren hareketlerle yavaş yavaş yemeye başladı. Ismarladığı domates suyuna biber koymak için biraz ara verdi.</p>

  <p class="block8">Bütün bu olup bitenler ağır ağır oynatılan bir filme benziyordu. Köşedeki denizcilerden biri hastalanmıştı.</p>

  <p class="block8">Winnie de şimdi bu durumda olmalıydı. Denizcinin arkadaşı dokunaklı bir yakınlık duygusuyla ona yardım ediyor, zenci ise tamamen kayıtsızca onları seyrediyordu. Bir saat yan yana oturdular. Kadın üzerinde en küçük bir bilgi edinememişti. Yemeğini boyuna geciktirmek için her bahane buluşunda erkek sinirleniyordu.</p>

  <p class="block8">Hayalinde, kadınla birlikte çıkıp gideceklermiş de kadın bu açıklaması zor inatçı hareketleriyle onlara ayrılan zamandan bir parçasını biraz daha azaltıyormuş gibi olmayacak şeyler kuruyordu.</p>

  <p class="block8">Bu "zaman içinde birçok ufak tefek ayrıntılarla ilgilendi. Önce kadının şivesi... Çünkü o kadar mükemmel Fransızca konuşmasına rağmen yine de hafif bir şive farkı vardı, ama bunun ne olduğunu anlayamıyordu.</p>

  <p class="block8">Kadına Amerikalı olup olmadığım sorup da kadın Viyana'da doğduğu cevabını verinceye kadar bunu keşfedemedi.</p>

  <p class="block8"><span class="calibre4">«Burada bana Kay diyorlar, ama küçükken Kathleen diye çağırırlardı. Viyana'yı bilir misiniz?»</span></p>

  <p class="block8"><span class="calibre4">«Bilirim.»</span></p>

  <p class="block8"><span class="calibre4">«Ah.»</span></p>

  <p class="block8">Erkek kendisine nasıl bakıyorsa o da erkeğe öyle baktı. Birbirleri hakkında bir şey bilmiyorlardı. Sabahın dördünü geçmişti. Arada sırada nereden çıkageldiği bilinmeyen biri içeriye giriyor, yorgun bir iç çekişi ile taburelerden birine çöküyordu.</p>

  <p class="block8">Kadın hep yiyordu. Mor kremle kaplı berbat bir pasta getirtmiş, kaşığının ucuyla ufacık parçalar koparıyordu. Yemeğini bitirmiş olduğunu sandığı bir anda, kadın yine garsonu çağırdı, bir kahve istedi, gelen kahve ağız yakacak kadar sıcak olduğundan yine beklemek gerekiyordu.</p>

  <p class="block8"><span class="calibre4">«Bir sigara verir misiniz lütfen, bende kalmamış.»</span></p>

  <p class="block8">Bu sigarayı ucuna varıncaya kadar içmeden, dışarı çıkmayacağını, adam biliyordu. Belki ondan sonra bir sigara daha isteyecekti. Hiçbir sebebe dayanmayan sabırsızlığına kendi de şaşıyordu.</p>

  <p class="block8">Hem sokağa çıkınca, kadın elini uzatıp Allahaısmarladık deyip ayrılmayacak mıydı?</p>

  <p class="block8">Sonunda kendilerini sokakta buldular. Dörtyol ağzında kimse kalmamıştı, yalnız adamın biri metronun giriş kapısına dayanmış, ayakta uyuklamaktaydı. Kadın bir taksiye binmelerini teklif etmedi. Bir kaldırım boyunca -bu kaldırımın onları nasıl olsa bir yere götüreceğim biliyormuş gibi-yürümeye başladılar.</p>

  <p class="block8">Yüz metre böyle yürüdüler, uzun ökçeleri bir iki defa takıldığı için kadın yol arkadaşının koluna girdi, sabahın saat beşinde, öteden beri New York sokaklarında böyle kol kola gezen insanlara benziyorlardı.</p>

  <p class="softbreak"> </p>

  <p class="block8">İleride erkek, bu gecenin en küçük ayrıntısını bile hatırlayacaktı, ama şimdi yaşarken bu olup bitenler ona öyle birbirini tutmaz şeyler gibi görünüyordu ki! Hepsi gerçek dışı bir dünyada geçiyormuş gibi geliyordu.</p>

  <p class="block8">Bitip tükenmez beşinci caddede olduklarını bir sürü blokların önünden geçip bir kilisenin önüne geldikleri zaman birden anladı.</p>

  <p class="block8">Kay durdu:</p>

  <p class="block8"><span class="calibre4">«Acaba kilise açık mıdır?» dedi.</span></p>

  <p class="block8">Sonra beklenmeyen bir özlemle:</p>

  <p class="block8"><span class="calibre4">«Açık olmasını öyle istiyorum ki!»</span></p>

  <p class="block8">Ancak bütün kapıları yokladıktan sonra kapalı olduğuna inandı.</p>

  <p class="block8">Yeniden adamın koluna asılarak:</p>

  <p class="block8"><span class="calibre4">«Ne yapalım!» diye içini çekti.</span></p>

  <p class="block8">Az yürüdükten sonra:</p>

  <p class="block8"><span class="calibre4">«Ayakkabım vuruyor,» dedi.</span></p>

  <p class="block8"><span class="calibre4">«İsterseniz bir taksiye binelim.»</span></p>

  <p class="block8"><span class="calibre4">«Yok, yürüyelim.»</span></p>

  <p class="block8">Adam, kadının nerede oturduğunu bilmiyordu, sormaya da cesaret edemiyordu. Bu uçsuz bucaksız şehrin içinde nereye gittikleri hakkında en küçük fikirleri olmadan, en yakın gelecek üzerinde hiçbir şey bilmeden yan yana yürümek, içinde garip duygular uyandırıyordu. Adam bir an kendilerini vitrinde seyretti. Kadın yorgunluğunun etkisiyle kendisinden yana eğilmişti. Bu halleriyle belki de yalnızlığının verdiği bir tiksintiyle seyrettiği o sevdalı çiftlere benzediklerini gördü.</p>

  <p class="block8">Son haftalarda, yanından gelip geçen çiftlere, gerçekten âşık oldukları her şeylerinden belli, çevrelerine bir aşk havası saçan o sevdalılara diş biliyordu.</p>

  <p class="block8">İşte şimdi, kendilerini seyredenlerin gözünde onlar da böyle bir çift olmuşlardı.</p>

  <p class="block8"><span class="calibre4">«Hoşuna</span> gitmez mi bir viski içmek?»</p>

  <p class="block8"><span class="calibre4">«Bu saatte yasaktır</span> sanırım.»</p>

  <p class="block8">Kadın aklına takmıştı bunu bir kez. Onu geniş bir caddeye doğru sürüklüyordu.</p>

  <p class="block8"><span class="calibre4">«Yok... Hayır burada, değil... Bir ötekine...»</span></p>

  <p class="block8">Yanlış evlere gittiler. Aralığından ışık sızan bir kapının sürgüsü çekilerek açıldı. Ortalığı temizleyen adam şaşkın şaşkın baktı. Ama kadın yenik düşmeyi kabul edemiyordu, adamı sorguya çekti, yarım saat bir oraya bir buraya koştuktan sonra bir zemin katında buldular kendilerini. Tezgâhın başında kasvetli kasvetli içkilerini içen üç adam... Kay, yerin yabancısı değildi. Barmeni Jimmy diye çağırdı, ama az sonra adının Teddy olduğunu hatırladı. Ona kayıtsız kayıtsız bakan barmene, uzun uzun niye yanıldığını açıkladı.</p>

  <p class="block8">Buraya birlikte geldiği insanlardan da bahsetti, ama adam hep aynı umursamaz bakışla onu seyredip duruyordu.</p>

  <p class="block8">Bir skoç'u ancak yarım saatte içebildi, bir tane daha istedi, sonra bir sigara yaktı, her defaki gibi bu sigaranın sonuncu olduğunu söylüyordu.</p>

  <p class="block8"><span class="calibre4">«şunu bitirir bitirmez gideriz,» diye söz verdi.</span></p>

  <p class="softbreak"> </p>

  <p class="block8">Gittikçe ona daha çok sokulmaya başlamıştı. Sokakta eli Combe'un kolunu daha çok sıktı ve kaldırıma çıkarken düşecek gibi oldu.</p>

  <p class="block8">Sonra ona kızından bahsetmeye koyuldu. Çünkü Avrupa'nın bir tarafında bir kızı vardı, ama adam bu kızın nerede olduğunu, niye ondan ayrılmış bulunduğunu anlayamadı.</p>

  <p class="block8">Artık 52inci caddenin yakınlarına varmışlardı. Caddeye açılan her sokaktan Broadway'in kaldırımlarını ve içinden kapkara bir insan kalabalığı akan ışıklarım farkediyorlardı.</p>

  <p class="block8">Hemen hemen sabahın altısı olmuştu. Bir hayli yol yürümüşlerdi. İkisi de birbirinden aşağı kalmayacak kadar yorulduklarım hissediyorlardı. Nihayet Combe sormaya cesaret edebildi:</p>

  <p class="block8"><span class="calibre4">«Nerede oturuyorsunuz?»</span></p>

  <p class="block8">Kadın hemen durdu, ilkin öfkelenmiş gibi görünen bir bakışla baktı. Ama yanılmıştı bu sezişinde, hemen anladı. Henüz rengini bile bilmediği bu gözlerde bir telâş, gerçek bir endişe okunuyordu.</p>

  <p class="block8">Kendi kendine, sanki kaçmak istiyormuş gibi, birkaç hızlı adım attı. Sonra durdu, bekledi.</p>

  <p class="block8">Adamın yüzüne doğru bakarak, yüz çizgileri sert bir ifadeyle:</p>

  <p class="block8"><span class="calibre4">«Bu sabahtan beri hiçbir yerde oturduğum yok,» dedi.</span></p>

  <p class="block8">Niye erkek birden içinde ağlamak isteği duydu? Bir dükkânın önünde, ayakta dikilmiş duruyorlardı.</p>

  <p class="block8">Bacakları titriyor, sabahın erken saatlerinin buruk tadım duyuyorlardı. Kafalarının içinde o iç sızlatıcı boşluk vardı.</p>

  <p class="block8">İki kadeh viski mi onları böyle duygulu kılmıştı?</p>

  <p class="block8">Gülünç şey. İkisinin de kirpikleri ıslanmıştı, birbirlerini gizlice gözetler gibiydiler. Erkek saklanmaz bir duygululukla, yanındaki kadını iki bileğinden tuttu.</p>

  <p class="block8"><span class="calibre4">«Gelin!» dedi.</span></p>

  <p class="block8">Sonra hafif bir tereddütten sonra ilâve etti:</p>

  <p class="block8"><span class="calibre4">«Gelin, Kay.»</span></p>

  <p class="block8">İlk defa adını söylüyordu. Kadın yatışmış bir sesle sordu:</p>

  <p class="block8"><span class="calibre4">«Nereye gidiyoruz?»</span></p>

  <p class="block8">Adam da nereye gideceklerini bilmiyordu. Onu kendi evine, o nefret ettiği, ortalığın sekiz günden beri temizlenmediği, yatağın alt üst durduğu o odaya götüremezdi.</p>

  <p class="block8">Yeniden yürümeye koyuldular, erkek şimdi kalacak yeri olmadığını bildiğinden onu kaybetmekten daha çok korkuyordu.</p>

  <p class="block8">Kadın konuşuyordu. İçinde erkeğe hiçbir şey ifade etmeyen birçok adların geçtiği, karmakarışık bir hikâye anlatıyordu, sanki bahsettiği kimseleri tanırmış gibi onları küçük adlarıyla anıyordu.</p>

  <p class="block8"><span class="calibre4">«Jessie'nin odasında beraberce oturuyorduk. Jessie'yi tanımanızı çok isterdim.</span> Şimdiye kadar bir benzerini görmediğim hoş, çekici bir kadındır. Kocası Ronald üç yıl önce Panama'da önemli bir iş buldu... Jessie önce kocasıyla beraber Panama'ya gitti, ama sağlığına yaramadı oranın havası... Kocasıyla anlaşarak, New York'a döndü, beraber bir yer tuttuk. Greenwich Village'de, bana rastladığınız yerin yakınında...»</p>

  <p class="block8">Adam onu dinliyor, bir yandan otel meselesini halletmeye çalışıyordu.</p>

  <p class="block8"><span class="calibre4">«Jessie'nin bir âşığı vardı.</span> Şilili Enrico adlı biri, evli, iki çocuklu bir adam. Neredeyse onun için karısını boşayacaktı. Anlıyorsunuz ya?» Elbette anlıyordu. Ama hikâyenin akışını gevşek bir ilgi ile takip ediyordu.</p>

  <p class="block8"><span class="calibre4">«Ronald'a herhalde biri durumu haber vermiş, haber vereni de galiba tanıyorum. Bu sabah, ben evden çıkarken Jessie'nin kocası umulmadık bir zamanda geliverdi... Enrico'nun pijaması ve robdöşambrı sandık odasında duruyordu. Müthiş bir sahne geçmiş olmalı. Ronald en zor durumlarda sakin kalmasını bilen erkeklerden, ama hiddetli olduğu zaman ne yapar kimbilir? Öğleden sonra ikide eve geldim, kapı kapalıydı. Bir komşu kapıyı vurduğumu duydu. Jessie gitmeden önce bana bir mektup bırakmayı becermiş, çantamda duruyor.»</span></p>

  <p class="block8">Çantayı açıp mektubu almak, ona göstermek istedi. Ama 6ıncı caddeye çıkmışlardı ve Combe bir otel adı yazılı elektriklerin altında durmuştu. Yazı neonla yazılmış acı menekşe rengindeydi. Lotus Oteli.</p>

  <p class="block8">Kay'ı otelin antresine doğru itti, her zamankinden fazla bir şeyden korkuyormuş gibi bir hali vardı. Masanın üstüne eğilmiş uyuklayan, otelin memuruyla hafif sesle konuştu, sonunda ucunda bakır bir plaka olan anahtarı aldı.</p>

  <p class="block8">Aynı memur pis kokan küçük bir asansörü işletti. Kay arkadaşının kolunu çimdikliyor ve alçak sesle mırıldanıyordu:</p>

  <p class="block8"><span class="calibre4">«Ondan viski istesene. Muhakkak vardır.»</span></p>

  <p class="block8">Kendisiyle senli benli konuştuğunu adam çok sonra farketti.</p>

  <p class="block8">Saat, tam Winnie'nin J. K. C.'nin nemli yatağından gürültüsüzce kalkıp, yavaşçacık banyoya kayıverdiği saatti.</p>

  <p class="block8">Lotus'daki odanın, perdelerin arasından içeri dolan sabah ışığının altında tozlu bir görünüşü vardı.</p>

  <p class="block8">Kay kürkünü arkaya atmış, bir koltuğa oturmuştu. Bilinçsiz bir hareketle, siyah geyik derisinden yüksek ökçeli ayakkabılarını fırlatıp atmıştı, şimdi iki pabuç halının üstünde yan yana duruyordu.</p>

  <p class="block8">Bardağı elinde tutuyor, azar azar yudumluyordu. Bakışı bir noktaya dikilmiş duruyordu. Çantası dizleri üzerinde açıktı. Çoraplarından birinin bir yara izi gibi görünen uzunca bir kaçığı vardı.</p>

  <p class="block8"><span class="calibre4">«Bir bardak daha doldurur musunuz? Yemin ederim ki bu sonuncu.»</span></p>

  <p class="block8">Başı dönüyordu, belliydi. Bu bardağı ötekilerden daha çabuk içti, Bir an kendi içine kapanmış gibi öylece durdu. Sanki, kendisini niçin beklediğini bile tam olarak bilmeden bekleyen bu adamın bulunduğu bu odadan uzakta, çok çok uzaklardaydı.</p>

  <p class="block8">Sonunda ayağa kalktı. Çorabın pembeliği içinde ayak parmakları görülüyordu, önce bir an kendini toplamak istedi, sonra o kadar basit, tabu bir şekilde, sanki bu hareketi yapmaya çok eskiden beri karar vermiş bir insanın jestiyle, erkeğe doğru iki adım attı, omuzlarından tutmak için kollarını açtı, parmaklarının ucunda yükseldi, dudağını onun dudağına yapıştırdı. Otelin temizliğine bakan işçiler koridorda elektrik süpürgesini işletmeye başlamışlardı, aşağıdaki gece bekçisi de evine gitmeye hazırlanıyordu.</p>

  <h1 class="calibre6" id="sigil_toc_id_1">II.</h1>

  <p class="block8">En şaşırtıcı taraf, bu kadın yanında bulunmasa sevinç duyacağını sanması, ama, birkaç dakika sonra bu çeşit duyguların kendine akla hayale sığmaz, canavarca şeyler gibi görünmesiydi. Zaten bu bilinçli bir düşünce halinde değildi, böyle olunca da kendine karşı işlediği bu ilk ihaneti sıkıntısızca inkâr edebilmesi mümkündü. Uyandığı zaman oda karanlık içindeydi, perde aralıklarından sokakta ışıldayan ilanların aydınlığı, iki kırmızı çizgi halinde içeri uzanıyordu.</p>

  <p class="block8">Elini uzattı, ama eli çoktan buz kesmiş yatak örtüsünden başka bir şeye değmedi. Gerçekten yalnız kalmakla daha mı iyi, daha mı basit ve kolay olacaktı? Böyle olursa daha memnun olup olmayacağını düşündü.</p>

  <p class="block8">Hayır, herhalde bu onu hiç memnun etmeyecekti, çünkü banyonun kapısı altında ışık görünce göğsünde bir çarpıntı duydu. Bundan sonraki olaya nasıl olup bitti, hafızasında saklayamadı, tabu kolay bir şekilde geçti.</p>

  <p class="block8">Kalkmıştı, olup bitenleri hatırlıyordu. Bu yüzden canı bir sigara tüttürmek istedi. Kadın herhalde halının üstünde adımlarının sesini duymuştu. Duşun altında olmasına rağmen kapıyı açtı.</p>

  <p class="block8">Neşeli bir sesle:</p>

  <p class="block8"><span class="calibre4">«Biliyor musun saatin kaç olduğunu?» diye sordu.</span></p>

  <p class="block8">Çıplaklığından utanan erkek donunu araştırıyordu.</p>

  <p class="block8"><span class="calibre4">«Hayır, bilmiyorum.»</span></p>

  <p class="block8"><span class="calibre4">«Yedibuçuk azizim Frank.»</span></p>

  <p class="block8">Bu ad, bu geceden önce kendisine verilmemiş olan bu ad, birdenbire ona öyle bir hafiflik verdi ki, üzerinden uzun saatler boyu gitmeyecek her şeyi kolaya almasına sebep olacak bir hafiflikle hayatla eğlenmekten, oynaşmaktan gelen olağanüstü bir duygu doldu içine.</p>

  <p class="block8">Neler olup bitmişti? Bunun hiçbir önemi yoktu. Artık bundan böyle hiçbir şeyin önemi yoktu.</p>

  <p class="block8">İşte şöyle konuşuyordu şimdi:</p>

  <p class="block8"><span class="calibre4">«Ben nasıl tıraş olacağım?»</span></p>

  <p class="block8">Kadın biraz alaycı, alaycı olmaktan çok anlayışlı:</p>

  <p class="block8"><span class="calibre4">«Kapıcı çocuğa telefon et gidip sana bir ustura ve tıraş sabunu alıp getirsin, istersen ben telefon edeyim!» diyordu.</span></p>

  <p class="block8">Bu sözler onu mutlu kılıyordu. Kadın dipdiri uyanmıştı, o ise beceriksizce gerçekliğine bilerek inanamadığı bu yepyeni dünyada ne yapacağını bilemiyordu.</p>

  <p class="block8">Kadının bazı gözlemlerini bildiren sesinin ahengini daha sonraları içi sevinç dolarak hatırlayacaktı.</p>

  <p class="block8"><span class="calibre4">«</span>Şişman değilsin!»</p>

  <p class="block8">Büyük bir ciddiyetle cevap veriyordu:</p>

  <p class="block8"><span class="calibre4">«Öteden beri spor yaparım da ondan.»</span></p>

  <p class="block8">Göğsünü şişirmiş, pazularını sıkmıştı.</p>

  <p class="block8">Garipti, bu odada gece içinde yatmışlar, gece içinde uyanmışlardı. Kadından ayrılmaktan korkuyor gibiydi.</p>

  <p class="block8">Sanki kendinden bir parça, onunla beraber gidecek, bir daha onu bulamayacaktı.</p>

  <p class="block8">İşin daha tuhafı ne o, ne öteki kucaklaşıp öpüşmeyi akıllarına bile getirmiyorlardı. İkisi de utanç duymaksızın yan yana giyiniyorlardı. Kadın ne dediğini bilir bir sesle:</p>

  <p class="block8"><span class="calibre4">«Çorap almam gerekiyor!» diye söylendi.</span></p>

  <p class="block8">Tükrükle ıslattığı parmağını çorabın kaçmış yeri üzerinde gezdirdi. Erkekse öte yandan beceriksizcesine:</p>

  <p class="block8"><span class="calibre4">«Tarağını biraz verir misin?» diye soruyordu.</span></p>

  <p class="block8">Otele geldiklerinde ıssız olan cadde şimdi kalabalık, gürültülü barlarla, lokantalarla, dükkânlarla doluydu.</p>

  <p class="block8">Bunların arasında karanlıkta kalmış bir tek yer yoktu.</p>

  <p class="block8">Broadway'in kalabalığından çalınmışa benzeyen bu anlamlı yalnızlıkları, bu yatışmış halleri şimdi onlara daha da tatlı geliyordu.</p>

  <p class="block8"><span class="calibre4">«</span>Bir şey unutmadın ya?»</p>

  <p class="block8">Asansörü beklediler, işleten, geceki babacan adam değil, kayıtsız ve somurtkan suratlı bir genç kızdı. Adam bir saate kadar işinin başına gelecekti, onların halinden ancak o anlardı.</p>

  <p class="block8">Aşağıda, Combe anahtarı büroya teslim etti. Bu arada Kay gayet sakin, gayet dürüst bir insan haliyle birkaç adım ötede duruyordu. Sanki eskiden beri seviştiği bir sevgilisini ya da kocasını bekliyor gibiydi.</p>

  <p class="block8"><span class="calibre4">«Odayı tutacak mısınız?»</span></p>

  <p class="block8">Çabuk ve hafif bir sesle rasgele evet cevabını verdi. Utanmasına sebep, kadının varlığı değildi. Geleceği önceden sağlam bir şekilde teminata bağlayarak kaderi ürkütmek istemiyordu.</p>

  <p class="block8">Ne biliyordu? Hiç. İkisi de birbirleri hakkında dün gecekinden belki daha da az şey biliyorlardı. Ama hiçbir zaman iki insan vücudu böylesine vahşi bir istekle, bir çeşit umutsuz kızgınlıkla birbirinin kollarına atılmamıştı.</p>

  <p class="block8">Nasıl, hangi anda uykuya dalmışlardı? Onu da hatırlamıyordu. Bir kere uyanmış, kendini günün içinde bulmuştu. O kederli yüzü, ihtiras cezasını çekmiş vücudu, yataktan yere doğru sarkan bir kolla, bir bacağı yanı başında bulmuştu, kadın gözlerini açmadan o tekrar yatmıştı.</p>

  <p class="block8">Şimdi artık dışardaydılar. Lotus Oteli'nin menekşe rengi yazısına arkalarını çevirmişlerdi. Kay, geceki o sona ermez yürüyüşlerindeki gibi erkeğin koluna girmişti.</p>

  <p class="block8">Dün gece tanımadığı bir adamın koluna o kadar tabii, o kadar çabuk girivermesinden dolayı şimdi niye içinden ona kızıyor, onu suçlu buluyordu?</p>

  <p class="block8">Kadın komik bir şekilde:</p>

  <p class="block8"><span class="calibre4">«</span>Bir şey yesek iyi olacak, dedi.</p>

  <p class="block8">Komik bir şekilde, çünkü her şey onlara komik geliyordu. İnsan kalabalığı arasında bir Pingpong topunun hafifliğiyle ona buna çarpa çarpa ilerliyorlardı.</p>

  <p class="block8"><span class="calibre4">«Öğle yemeği mi?» diye sordu.</span></p>

  <p class="block8">Kadın gülmekten kırıldı:</p>

  <p class="block8"><span class="calibre4">«Önce kahvaltıdan işe başlasak.»</span></p>

  <p class="block8">Erkek kim olduğunu, kaç yaşında bulunduğunu unutmuştu. Altı aydan beri canı sıkkın, bezgin dolaştığı bu şehri artık değişik buluyordu, şehrin bu karmakarışık kudreti onu birdenbire sarıvermişti.</p>

  <p class="block8">Bu defa onu ardı sıra, sanki böyle olması tabii bir şeymiş gibi sürükleyip götüren kadındı, erkek uslu bir çocuk haliyle ona sordu:</p>

  <p class="block8"><span class="calibre4">«Nereye gidiyoruz?»</span></p>

  <p class="block8"><span class="calibre4">«Rockefeller Center'in</span> Kafeteryasında bir şeyler yemeye.»</p>

  <p class="block8">Binaya varmışlardı bile, Kay yabancılık duymadan kurşuni mermer geniş koridorlardan ilerliyordu. Adam ilk defa olarak içinde bir kıskançlık duydu. Ama bu gülünç bir şeydi.</p>

  <p class="block8">Bununla beraber endişeli bir delikanlı sesiyle şunu sormadan edemedi:</p>

  <p class="block8"><span class="calibre4">«Buraya sık sık gelir misin?»</span></p>

  <p class="block8"><span class="calibre4">«Ara sıra. Mahallede kaldığım zamanlar.»</span></p>

  <p class="block8"><span class="calibre4">«Kiminle?»</span></p>

  <p class="block8"><span class="calibre4">«Aptal!</span>»</p>

  <p class="block8">Bir mucizeydi bu. Sevgililerin aşmak için haftalar, hatta aylar harcadıkları bir süreyi onlar bir gece içinde, hatta bir geceden de az bir zamanda geçivermişlerdi.</p>

  <p class="block8">Yemek ısmarladıkları garsonu inceden inceye süzmeye başladı. Garsonun onu tanımadığına, kadının buraya birçok defa başka erkeklerle gelmediğine, aralarında en küçük bir tanışıklık bile bulamamasına emin olmak istiyordu.</p>

  <p class="block8">Buna rağmen kadını sevmiyordu. Sevmediğini bu kadar kesin biliyordu. Kadının çantasından bir sigara çıkardığını, beylik tavırlarla dudaklarına götürdüğünü, kâğıdı kırmızıya boyadığım görünce, bir ürperme geçirdi. Kadın, şimdi çakmağını arıyordu.</p>

  <p class="block8">Sigarasını, yemek gelsin veya gelmesin sonuna kadar içecek, bir başkasını yakacak, fincanın dibinde kalan sütlü kahveyi yudumlayıncaya kadar daha başka sigaraları tüttürecekti. Dudaklarını çantasından çıkardığı aynaya uzatarak boyadıktan, insanı çıldırtan bir ağırlıkla ruju ve aynayı yerleştirdikten sonra yine son bir sigara daha yakacaktı. Bunları bile bile oradaydı. Orada bulunmaktan başka bir şey yapılabileceğini düşünmüyordu bile. Bütün bunlara Önceden katlanmış, bunlardan başka şeylere de katlanmaya razı bir halde orada bekliyordu. Aynada kendini gördü, sinirli ve çocukça bir gülüşü vardı dudaklarında. Bu gülüş ona kolej günlerini hatırlatıyordu. Kendi kendine bu serüvenin sonuna kadar gidip gidemeyeceğini acı acı düşünüyordu.</p>

  <p class="block8">Kırksekiz yaşındaydı. Yaşını daha kadına söylememişti. İkisi de yaşlarından bahsetmemişlerdi. Acaba bunu söyleyebilecek mi? Kırk mı diyecek? Yoksa kırkiki mi? Kimbilir, yarım saat, bir saat sonra birbirlerini tanımakta devam edecekleri bile şüpheli değil miydi?</p>

  <p class="block8">Bunun için her şeyi boyuna geriye atıyorlardı, tanıştıklarından beri geciktirmelerle zamanı gereğinden daha çok kullanmak istiyorlardı. Çünkü geleceğe güvenilebileceğini gösteren hiçbir şey yoktu.</p>

  <p class="block8">Sokakta, bir kere daha sokakta, kendilerini sanki evlerindeymiş gibi rahat hissediyorlardı. Neşeleri yerine geliyor, inanılmaz bir hafifliği otomatik bir şekilde içlerinde duyuyorlardı.</p>

  <p class="block8">İnsanlar, sinemaların önünde uzun kuyruklar halinde bekleşiyorlardı. Kumaşla örtülü kapılardan bazılarının önünde üniformalı adamlar duruyordu, bu kapılar dansinglere açılıyor olmalıydı.</p>

  <p class="block8">Hiçbir yere girmediler. Bu, akıllarına bile gelmedi. Kalabalık içinde dolana dolana yürüyorlardı. Neden sonra Kay ona döndüğü zaman, yüzünde hafif bir gülümseme gördü.</p>

  <p class="block8">Zaten olup bitenlere yol açan da bu gülümseme değil miydi?</p>

  <p class="block8">Çocukça bir istekle kadın konuşmadan önce kendisi konuşmak istedi:</p>

  <p class="block8"><span class="calibre4">«Evet...»</span></p>

  <p class="block8">Çünkü ne istediğini biliyordu. Kadın da bunu anlamıştı. Anladığım hemen şu sözü söylemekle gösterdi:</p>

  <p class="block8"><span class="calibre4">«Bir tek, ne olur?»</span></p>

  <p class="block8">Fazla aramak zahmetine katlanmadılar, sokak köşesindeki küçük barın kapısını itip içeri girdiler. Burası öylesine kapalı, öylesine gizli bir yerdi ki, âşıklara sırdaşlık yapmak niyetiyle sanki istenerek yolun bu köşesine konulmuş gibiydi. Kay da yanındaki adama dönüp bunu bir bakışla anlatmak istedi:</p>

  <p class="block8"><span class="calibre4">«Görüyorsun ya?»</span></p>

  <p class="block8">Sonra elini uzattı, mırıldandı:</p>

  <p class="block8"><span class="calibre4">«Bana beş sent ver.»</span></p>

  <p class="block8">Adam anlamadan, parayı uzattı. Kadının kasanın köşesinde içinde plaklarla dolu kocaman otomatik makineye yaklaştığım gördü.</p>

  <p class="block8">Onu şimdiye kadar böylesine ciddi görmemişti. Alnı karışmıştı, madeni tuşların kenarından plakların adlarını okuyordu, sonunda aradığını buldu, düğmeye bastı, gelip taburesine oturdu.</p>

  <p class="block8"><span class="calibre4">«İki skoç.»</span></p>

  <p class="block8">Dudaklarında belirsiz bir gülümsemeyle yükselecek ilk notaları bekliyordu. Erkek bu anda bir kıskançlık duydu. Bu kadar dikkatle arayıp bulduğu bu plağı kiminle, nerede dinlemişti acaba?</p>

  <p class="block8">Budalaca, kayıtsız barmeni incelemeye daldı.</p>

  <p class="block8"><span class="calibre4">«Bak... Bu suratı takınma sevgilim.»</span></p>

  <p class="block8">Portakal renkli ışıklarla sarılı makine hafifçe, sanki kulağa fısıldar gibi, altı ay ya da bir yıl boyunca binlerce âşığı dans ettirmeğe yarayan melodilerden birini insanın içine işleyen bir sesle yaymaya başladı.</p>

  <p class="block8">Adamın kolunu yakalamıştı. İyice sıkıyordu. Ona bakıp gülümsüyordu, adam ilk defa olarak bu gülüşte beyaz, çok beyaz hatta titrek bir beyazlıktaki dişleri keşfetti.</p>

  <p class="block8">Onunla konuşmak mı içinden geçiyordu? Kadın:</p>

  <p class="block8"><span class="calibre4">«Sus!» dedi.</span></p>

  <p class="block8">Ve biraz sonra:</p>

  <p class="block8"><span class="calibre4">«Bir nikel daha verir misin?» dedi.</span></p>

  <p class="block8">Bir yandan viskilerini içerek, plağı yedi sekiz defa ardı ardına çaldırdılar.</p>

  <p class="block8"><span class="calibre4">«Bu seni sıkmıyor ya?»</span></p>

  <p class="block8">Yok canım. Onu sıkan hiçbir şey yoktu, erkek içinse bu durum bir bilmeceden farksızdı. Kadının yanında kalmak istiyordu. Onun yanında kendini iyi hissediyordu. Ayrılacakları anı düşünmek bile içine saplanan bir korku veriyordu. Aynı zamanda kafeteryada, sosis satılan dükkânda, sonra sığındıkları barda olduğu gibi, burada da erkek maddi bir sabırsızlık içinde çırpınmaktaydı.</p>

  <p class="block8">Sonunda müzik onu da eline geçirmiş, içinde tatlı bir duygu uyandırmıştı. Plağın çabuk bitmesini istemiyordu, buna rağmen ona kapılmamaya da çalışıyordu.</p>

  <p class="block8"><span class="calibre4">«Bu plaktan sonra gidiyoruz.»</span></p>

  <p class="block8">Hedefsiz ve amaçsız dolaşmalarındaki bu aralara Kay'ın sebep olduğunu düşünerek kızıyordu.</p>

  <p class="block8">Kadın şu soruyu sordu:</p>

  <p class="block8"><span class="calibre4">«Ne yapmak niyetindesin?»</span></p>

  <p class="block8">Bilmiyordu bunu. Ne şu anın, ne de gündelik hayatın içinde değildi. Onun içine girmeye de istek duymuyordu. Yine de kendini içinde bulundukları ana tamamen kaptırmasını önleyen belirsiz bir endişe vardı.</p>

  <p class="block8"><span class="calibre4">«Greenwich Village'da gidip, dolaşmak ister misin?»</span></p>

  <p class="block8">Ne kaybederdi? Hem çok mutlu, hem de çok mutsuzdu! Dışarı çıkınca, kadın küçük bir tereddüt geçirdi, erkek bunu anladı. İkisinin de birbirlerinin en küçük hareketlerini böylesine anlamaları şaşılacak bir şeydi.</p>

  <p class="block8">Kadın bir taksiye binip binmeyeceklerini sordu. Aralarında para meselesi henüz söz konusu olmamıştı.</p>

  <p class="block8">Kadın, erkeğin zengin olup olmadığım bilmiyordu.</p>

  <p class="block8">Biraz önce viski hesabının yüklü kaçması karşısında ürkmüştü.</p>

  <p class="block8">Erkek kolunu kaldırdı. Sarı bir araba hemen kaldırımın kenarında durdu. Binlerce çift gibi onlar da, kendilerini otomobilin yumuşak loşluğu içinde buldular. Şoförün sırtında iki taraftan çeşit çeşit ışıklar dans ediyordu.</p>

  <p class="block8">Kadının eldivenini çıkardığını farketti. Bunu, çıplak elini onun elinin içine kaydırmak için yapmıştı.</p>

  <p class="block8">Washington Square'e kadar uzayan yol boyunca kımıldamadan, konuşmadan böylece durdular. Vardıkları yer sanki gürültülü New York değil, dünyanın herhangi bir ülkesinde bulunabilen küçük bir kasabaya benzer bir mahalleydi.</p>

  <p class="block8">Kaldırımlar tenhaydı, dükkânlar azdı. Karşıki sokaktan bir çift çıkıyordu, erkek beceriksiz bir tavırla bir çocuk arabasını itmekteydi.</p>

  <p class="block8"><span class="calibre4">«Gelmeyi kabul etmene memnun oldum. Burada o kadar mutluyum ki.»</span></p>

  <p class="block8">Adamın içine bir korku girdi. Yine kadının bir şeyler anlatıp anlatmayacağından korktu. Kadının kendinden bahsedeceği ve kendisinin de kendi hayatından bahsetmesi gerekeceği o uğursuz an eninde sonunda elbet gelecekti. Ama hayır! Kadın susuyordu. Şimdi koluna daha tatlı bir şekilde dayanıyordu. Birden çok basit olmakla beraber hiç karşılaşmadığı bir harekette bulundu. Yürürken birden yanağını onun yanağına kısacık, ancak sezilebilir bir an boyunca sürdü.</p>

  <p class="block8"><span class="calibre4">«Sola dönsek, ha?»</span></p>

  <p class="block8">Adam da kendi evinden, ışığını yanık bırakıp çıktığı odasından beş dakikalık mesafede bulunduğunu düşündü.</p>

  <p class="block8">İçinden güldü, bunu kadın hemen anladı: Artık birbirlerinden hiçbir şeylerini gizleyemiyorlardı.</p>

  <p class="block8"><span class="calibre4">«Niye gülüyorsun?»</span></p>

  <p class="block8">Az kaldı sebebim söyleyecekti, sonra kadının evine gelmek isteyebileceğini düşündü, vazgeçti:</p>

  <p class="block8"><span class="calibre4">«</span>Bir şey için değil. Ne düşündüğümü hatırlamıyorum bile.»</p>

  <p class="block8">Kadın, kaldırımın kenarında durdu, yol boyunca üç dört katlı binalar dizilmişti. Beyaz boyalı, dört beş penceresinde ışıklar yanan evlerden birini işaret ediyordu.</p>

  <p class="block8"><span class="calibre4">«İşte Jessie'yle beraber burada oturuyordum.»</span></p>

  <p class="block8">Daha uzakta, bir Çinli çamaşırcının yanında zemin katta işleyen bir İtalyan lokantasının beyazlı kırmızılı perdeleri görünüyordu.</p>

  <p class="block8"><span class="calibre4">«İkimizin yemek yediği lokanta burasıydı.»</span></p>

  <p class="block8">Pencereleri sayıyordu, ilâve etti:</p>

  <p class="block8"><span class="calibre4">«Üçüncü katta, sağdan ikinci ve üçüncü pencere. İçerisi o kadar küçüktür ki! Bir yatak, bir oturma odası, bir de banyo var...»</span></p>

  <p class="block8">Erkek sanki bunu bekliyordu, kendisine acı verecek bir şeyler söylemesini bekliyordu.</p>

  <p class="block8">Çünkü birdenbire içinde bir acı duymuştu. Duyduğu için kendi kendine kızdığı bir acıydı bu. Biraz hırçın bir tavırla hemen sorguya başladı:</p>

  <p class="block8"><span class="calibre4">«Enrico arkadaşını görmeye geldiği zaman ne yapıyordunuz</span>?»</p>

  <p class="block8"><span class="calibre4">«Ben oturma odasındaki divanda yatıyordum.»</span></p>

  <p class="block8"><span class="calibre4">«Her zaman mı?»</span></p>

  <p class="block8"><span class="calibre4">«Ne demek istiyorsun?»</span></p>

  <p class="block8">Adam bir şeyler olduğunu biliyordu. Kay'ın sesi son kelimeleri söylerken biraz çekingen çıkmıştı. Sorulan bir soruya başka bir soruyla karşılık vermesi, güç durumda kaldığım belli etmekteydi.</p>

  <p class="block8">Erkek ise, Winnie'yle dostu J. K. C.'nin odasıyla kendi odasını ayıran bölmeyi hatırlayarak çılgına dönüyordu.</p>

  <p class="block8"><span class="calibre4">«Ne demek istediğimi pekâlâ biliyorsun!»</span></p>

  <p class="block8"><span class="calibre4">«Yürüyelim...»</span></p>

  <p class="block8">İkisi de mahallenin ıssızlığı içinde yalnız başlarına idiler. Birbirlerine söyleyecek hiçbir şeyleri kalmamış gibiydi.</p>

  <p class="block8"><span class="calibre4">«İstersen şuraya girelim,» Yine küçük bir bar, yine kadının bildiği tanıdığı küçük bir bar. Çünkü burası kendi sokağıydı. Ne olursa olsun. Peki dedi, çünkü bar deminki âşıklara suç ortaklığı eden yer gibi sevimli değildi. Kocaman, idrar kokan, tezgâhı kirli, bardakları pis bir salon.</span></p>

  <p class="block8"><span class="calibre4">«İki skoç!»</span></p>

  <p class="block8">Sonra:</p>

  <p class="block8"><span class="calibre4">«Yine bir nikel versene bana,» dedi.</span></p>

  <p class="block8">Burada da o kocaman, plak makinesi vardı. Ama seçtiği parçayı boşu boşuna aradı, bulamadı. Gelişi güzel bir parçayı çaldı, onu dinlerken bir yandan da kafayı çekmiş adamın biri, biçimine getirip onlarla ahbaplık kurmaya çalışıyordu.</p>

  <p class="block8">Bulanık, ılık viskilerini içtiler.</p>

  <p class="block8"><span class="calibre4">«Çıkalım...»</span></p>

  <p class="block8">Sokağa çıkar çıkmaz kadın:</p>

  <p class="block8"><span class="calibre4">«Şunu bil ki» dedi, «Ben Ric'le asla yatmadım.»</span></p>

  <p class="block8">Adam bu sözlere gülecek oldu, çünkü şimdi bile onu Enrico diye değil, Ric diye anıyordu.</p>

  <p class="block8">Ama bundan ona neydi zaten? Hem kadın sanki başka erkeklerle yatmamış mıydı?</p>

  <p class="block8"><span class="calibre4">«Bir kere kalkışmadı değil, ama belki de ben yanlış anladım.»</span></p>

  <p class="block8">Sussa daha iyi yapacağını niye bir türlü anlamıyordu? Bile bile mi yapıyordu bunu? Adam kolunu çekip kurtarmak, elleri cebinde tek başına yürümek, bir sigara yakmak veya pipo tüttürmek istiyordu.</p>

  <p class="block8">Kadınla karşılaştığından beri tek bir sigara içmemişti.</p>

  <p class="block8"><span class="calibre4">«Kafanda</span> bir şeyler kurduğuna göre bunu bilmeni isterim. Ric, bir Güney Amerikalı, anlıyor musun? Bir gece... İki ay önceydi, tamam, Ağustos ayında... Hava çok sıcaktı... O sıcaklarda New York'ta mıydın bilmem? Apartman fırın gibidir.»</p>

  <p class="block8">Washington Square'e dönmüşlerdi, ağır adımlarla meydanda dolaşıyorlardı, aralarına bir uzaklık girmişti.</p>

  <p class="block8">Niye anlatmakta bu kadar direniyordu? Oysa erkek onun sözlerini dinlememek için ne vermezdi?</p>

  <p class="block8">Hem niye gözlerinin önüne bir daha kendini onlardan kurtaramayacağı birtakım tablolar çiziyordu? İçinden, sert bir sesle ona:</p>

  <p class="block8"><span class="calibre4">«Sus artık!» diye emretmek geçiyordu.</span></p>

  <p class="block8">Kadınlarda utanmak diye bir duygu bulunmaz mıydı?</p>

  <p class="block8"><span class="calibre4">«Üzerinde yalnız donu vardı. Biçimli bir vücudu olduğunu söylemeliyim.»</span></p>

  <p class="block8"><span class="calibre4">«Ya senin?»</span></p>

  <p class="block8"><span class="calibre4">«Nasıl, benim?»</span></p>

  <p class="block8"><span class="calibre4">«Senin üstünde ne vardı?»</span></p>

  <p class="block8"><span class="calibre4">«Herhalde bir sabahlık... Hatırlamıyorum. Evet, Jessie'de de, bende de sabahlık vardı.»</span></p>

  <p class="block8"><span class="calibre4">«Sabahlığın altında çırılçıplaktın değil mi?»</span></p>

  <p class="block8"><span class="calibre4">«Çıplaktım herhalde.»</span></p>

  <p class="block8">Hâlâ bir şey anlamıyordu. Ama aklı o kadar başındaydı ki, birden meydanın orasında durdu, geri döndü:</p>

  <p class="block8"><span class="calibre4">«Bayan Roosevelt'in evini göstermeyi unuttum sana... Biliyor musun? Köşedeki ev... Beyaz sarayda oturdukları sırada Başkan bazan buraya kaçar, birkaç gün veya birkaç saat her şeyden uzak, hatta özel polislerinden bile gizli, burada kalırdı.»</span></p>

  <p class="block8">Yeniden anlattığı hikâyeye döndü:</p>

  <p class="block8"><span class="calibre4">«O akşam...»</span></p>

  <p class="block8">Adam onu bileklerinden yakalayıp susturmak istiyordu.</p>

  <p class="block8"><span class="calibre4">«O akşam, bir duş almak için banyoya geçmek istemiştim... O gün bilmem neden, belki de bana karşı beslediği duygulardan dolayı çok sinirliydi, üçümüzün de budala olduğunu, hep birden soyunup birlikte duşun altına girmemizin çok eğlenceli</span> bir şey olacağını söylemişti. Anlıyorsun ya!»</p>

  <p class="block8">Erkek iğrenerek:</p>

  <p class="block8"><span class="calibre4">«Ve birlikte duşun altına girdiniz tabii!» demekten kendini alamadı.</span></p>

  <p class="block8"><span class="calibre4">«Duşa yalnız girdim ve kapıyı da iyice örttüm. O günden sonra onunla, yanımda Jessie olmadan bir daha sokağa çıkmadım.»</span></p>

  <p class="block8"><span class="calibre4">«Demek beraber çıktığınız da oluyordu?»</span></p>

  <p class="block8"><span class="calibre4">«Niye olmasın?»</span></p>

  <p class="block8">Sonra görünür bir saflıkla:</p>

  <p class="block8"><span class="calibre4">«Aklından neler geçiyor?» dedi.</span></p>

  <p class="block8"><span class="calibre4">«Hiç. Her şey.»</span></p>

  <p class="block8"><span class="calibre4">«Ric'i kıskanıyor musun?»</span></p>

  <p class="block8"><span class="calibre4">«Hayır.»</span></p>

  <p class="block8"><span class="calibre4">«Dinle 'No 1' Barını biliyor musun?»</span></p>

  <p class="block8">Adam birden kendi yorgunluğunu duyuverdi.</p>

  <p class="block8">Bir an için kadınla birlikte böyle sokak sokak sürtmekten öyle bir bıkkınlık duydu ki, ilk fırsatta çekip gitmeyi düşündü. Birbirlerini eskiden beri seven ve her zaman sevmek zorunda olan insanlar gibi böyle birbirlerine sokulmuş ne yapıyorlardı?</p>

  <p class="block8">Bir Enrico... Bir Ric... üç kişilik yıkanmalar... Kadın muhakkak ki yalan söylüyordu, bunu duyuyordu, bundan emindi. Böylesine acayip tekliflere karşı koyamayacak kadar güçsüzdü.</p>

  <p class="block8">Ama yalan söylemekten geri kalmıyordu, onu aldatmak için değil, fakat yoldan geçen bütün erkeklerin bakışını üzerine çekmeyi istemek, bir barmenin, bir kahve garsonunun ya da bir taksi şoförünün hayranlığım toplamak nasıl bir ihtiyaçsa, yalan söylemek de onun için öyle bir ihtiyaçtı.</p>

  <p class="block8"><span class="calibre4">«Bana nasıl baktığını gördün mü?»</span></p>

  <p class="block8">Biraz önce bu sözü kimi kastederek söylemişti? Onları Greenwich Village'a getiren taksinin, kendisine dikkat bile etmeyen ve alacağı bahşişten başka bir şey düşünmeyen şoförü için.</p>

  <p class="block8">Kadının ardından içeri girmekten yine de kendini alamadı, yarı yarıya loş, pembe ışıklı, bir köşede uzun sarı parmaklarını tuşlar üzerinde dolaştıran bir adamın çaldığı piyanodan ağır bir hüzün havası taşıyan seslerin yükseldiği bir salondu burası.</p>

  <p class="block8">Kadın durmuş ona:</p>

  <p class="block8"><span class="calibre4">«Pardösünü vestiyere bırak,» demişti.</span></p>

  <p class="block8">Sanki bilmiyordu bunu! Ona kadın yol gösteriyordu. Kadın, Metrdotel'in ardından dudaklarında kışkırtıcı, sevinçli bir gülümsemeyle sallanarak salona girdi. Kendisini güzel sanıyordu herhalde. Erkek onu hiç de güzel bulmuyordu. Kadın da hoşuna giden şeyler, yüzündeki o yara izine benzer leke, bazan mor yansımalar halinde görünen göz kapaklarındaki incecik sarı kırışıklar, hatta bazı anlarda da dudak kenarlarım sarkıtan o yorgunluk ifadesiydi.</p>

  <p class="block8"><span class="calibre4">«İki skoç.»</span></p>

  <p class="block8">Kadının Metrdotel'le konuşması, kendisinde var sandığı çekiciliğini bir de onda denemek ihtiyacından ileri geliyordu. Çok ciddi bir tavırla tamamen gereksiz bilgiler almaya, programdaki daha önce yapılan numaraları öğrenmeye, burada aylarca önce gördüğü bilmem hangi artist hakkında bilgi toplamaya çalışıyordu. Her zamanki gibi yine bir sigara yaktı, kürkünü hafifçe omuzlarından geriye kaydırdı, başını arkaya atarak, keyifli keyifli bir nefes çekti.</p>

  <p class="block8"><span class="calibre4">«Memnun değil misin?»</span></p>

  <p class="block8">Adam neşeyle cevap verdi:</p>

  <p class="block8"><span class="calibre4">«Ne diye memnun olmayacak mışım?»</span></p>

  <p class="block8"><span class="calibre4">«Bilmem, öyle hissediyorum ki, şu anda benden nefret ediyorsun.»</span></p>

  <p class="block8">Gerçeği böylesine açıkça belirtmekten kaçınmadığına göre kadının kendinden çok emin bulunması gerekmez miydi? Ama nerden geliyordu bu güven? Erkeği onun yanında tutan şey neydi? Kadını bırakıp evine dönmesine engel olay şey?</p>

  <p class="block8">Onu hiç te çekici bulmuyordu. Bir kere güzel değildi. Genç de değildi. Hem birçok serüvenlerin kirini üzerinde taşıyordu.</p>

  <p class="block8">Belki de onu heyecanlandıran veya kendine çeken böylesine kirli oluşu değil miydi?</p>

  <p class="block8"><span class="calibre4">«Bir dakika müsaade eder misin?»</span></p>

  <p class="block8">Serbest tavırla piyanistin yanma gitti, ona doğru eğildi. Bir kere daha, çevresindekilerin dikkatini çekmek isteyen bir kadının otomatik gülüşünü takınmıştı. Yolda rastlayıp ellerine iki üç kuruş sadaka verdiği dilencilerin bile hayranlıklarım esirgemelerini üzüntüyle karşılayan bir insana benziyordu.</p>

  <p class="block8">Gözleri neşeyle kıvılcımlanmış, memnun geri geliyordu. Bu defa biraz haklıydı, çünkü güzelliği etkisini gösterebilmişti.</p>

  <p class="block8">Piyanoyu çalan parmaklar birden ahengi değiştirdi, şimdi pembe ışıklı salonun havasından yaydan, o küçük barın otomatik plak makinesinde duydukları parçaydı. O, bunu dudakları yarı aralık, sigarasının dumanım yukarıya doğru üfleyerek dinliyordu.</p>

  <p class="block8">Melodi son erer ermez, sinirli bir hareket yaptı, sonra çantasını, çakmağını ve eldivenlerini topladı, emretti:</p>

  <p class="block8"><span class="calibre4">«Hesabı ver. Çıkalım.»</span></p>

  <p class="block8">Erkek ceplerini araştırırken yanına yaklaştı:</p>

  <p class="block8"><span class="calibre4">«Çok bahşiş bırakıyorsun,» dedi. «Burada kırk sent yeter.»</span></p>

  <p class="block8">Sadece bu sözde bile, erkeği benimseme, sessiz sedasız, tartışmasız bir sahip oluş vardı. Adam sesini bile çıkarmadı. Vestiyere gelince, kadın yine mırıldandı:</p>

  <p class="block8"><span class="calibre4">«Yirmibeş sent yeter.»</span></p>

  <p class="block8">Nihayet sokağa çıktıklarında:</p>

  <p class="block8"><span class="calibre4">«Taksiye binmeye değmez,» dedi.</span></p>

  <p class="block8">Nereye gitmek için taksiye binmeye değmezdi? Erkeğin hep onunla beraber kalacağından o kadar emin miydi? Lotus'daki odayı bırakmadığını bile bilmiyordu, ama erkek onun böyle düşündüğünü anlıyordu.</p>

  <p class="block8"><span class="calibre4">«İstersen metroya binelim?»</span></p>

  <p class="block8">Kadın hiç değilse onun fikrini alıyordu. Adam:</p>

  <p class="block8">«Şimdi değil. Biraz yürümeyi tercih ederim.»</p>

  <p class="block8">Dün geceki gibi 5 inci caddenin basındaydılar. Erkek daha şimdiden aynı hareketleri yeniden yaşamak için sabırsızlanıyordu. Kadınla birlikte yürümek, aynı sokak köşelerinden kıvrılmak belki de son viskilerim içtikleri o garip bara girmek istiyordu.</p>

  <p class="block8">Kadının yorgun olduğunu, yüksek ökçelerle yürümekte zorluk çektiğini biliyordu. Biraz işkence çektirmekle ondan öç aldığını düşünmek hoşuna gitmiyor değildi. Hem kadının itiraz edip etmeyeceğini merak ediyordu.</p>

  <p class="block8">Bir çeşit deney yapar gibiydi.</p>

  <p class="block8"><span class="calibre4">«Sen nasıl istersen!» dedi kadın.</span></p>

  <p class="block8">Konuşmaya başlayacaklar mıydı? Bundan çok çekiniyordu. Herhalde ikisi de hayatlarım anlatmamaya başlayacaklardı. Ne kendi hayatım anlatmakta, ne de Kay’ın hayatını öğrenmekte hiç acelesi yoktu. Hele, kim olduğunu söylemekten çok korkuyordu. Herhangi bir adam gibi kabul edilmek, herhangi bir adammış gibi sevilmek, farkında olmadan ona bir acı veriyordu.</p>

  <p class="block8">Dün gece adını söylediği zaman kadın oralı bile olmamıştı. Belki adını iyice duymamıştı. Ya da sabahın üçünde Manhattan'da rastladığı bu adamla, Paris duvarlarım kaplayan afişlerdeki harfler arasında bir yakınlık olabileceğini aklına bile getirmemişti.</p>

  <p class="block8">Bir Macar lokantasının önünden geçtikleri sırada kadın sordu:</p>

  <p class="block8"><span class="calibre4">«Budapeşte'yi bilir misin?»</span></p>

  <p class="block8">Cevabını beklemiyordu bile. Adam, evet dediyse de kadının sözlerine aldırış bile etmediğini gördü. Nihayet kendinden bahsedebilmek fırsatının çıktığını kendi kendine kuruyordu. Ama kadın hep kendinden bahsediyordu.</p>

  <p class="block8"><span class="calibre4">«Ne muhteşem bir şehirdir? Kendimi en çok mutlu hissettiğim yer galiba orasıydı.»</span></p>

  <p class="block8">Erkek birden kaşlarını çattı, çünkü kadın on altı yaşından bahsetmeye başlamıştı. Yeni bir Enrico'nun orta yere dikileceğini seziyordu.</p>

  <p class="block8"><span class="calibre4">«Annemle beraber yalnız yaşıyorduk. Sana annemin bir resmini göstermeliyim. Gördüğün kadınların en güzeliydi.»</span></p>

  <p class="block8">Adam kendi kendine, kadının bu şekilde konuşmasının sebebi benim konuşmama engel olmak için mi? diye düşündü. Kendi hakkında kimbilir nasıl bir fikir besliyordu. Tamamiyle yanlış bir fikirdi bu. Buna rağmen en küçük bir direnç göstermeden koluna asılı durmakta devam ediyordu.</p>

  <p class="block8"><span class="calibre4">«Annem büyük bir piyanistti. Herhalde adını duymuşsundur. Çünkü bütün dünya başşehirlerinde çaldı.</span></p>

  <p class="block8">Miller... Edna Miller. Genç kızken taşıdığım, şimdi de kocamdan boşandıktan sonra da kullandığım ad bu.</p>

  <p class="block8">Annem sanatım düşünerek yeniden evlenmek istememişti. Buna şaşarsın değil mi?»</p>

  <p class="block8"><span class="calibre4">«Ben mi? şaşmam.»</span></p>

  <p class="block8">Adam kendisi de büyük bir sanatçı olduğu için böyle şeye hiç şaşmayacağını söylemek istiyordu. Ama buna rağmen o evlenmişti, zaten böyle olmasına sebep de...</p>

  <p class="block8">Adam gözlerini bir an kapadı. Açtığı zaman, kendini uzaktan seyreden bir yabancının görebileceği haliyle buldu. Beşinci caddenin bir kaldırımı üzerinde, kolunda hiç tanımadığı ve birlikte nereye gittiklerini bilmeden dolaştığı bir kadınla öylece dikilmiş duruyordu.</p>

  <p class="block8">Kadın alındı:</p>

  <p class="block8"><span class="calibre4">«Seni sıkıyor muyum?» dedi.</span></p>

  <p class="block8"><span class="calibre4">«Hayır. Tam tersine...»</span></p>

  <p class="block8"><span class="calibre4">«Genç kızlık serüvenlerimi bilmek hoşuna gider miydi?»</span></p>

  <p class="block8">Adam ne yapacağını şaşırdı, susmasını mı, yoksa anlatmaya devam etmesini mi istemeliydi? Bilmiyordu ne yapacağım. Bütün bildiği, bütün duyduğu, kadın konuşurken sessiz bir acının, bir çeşit bunalmanın göğsünün sol tarafından onu sıkıştırdığı idi.</p>

  <p class="block8">Nedendi bu? Bilmiyordu. Kadının hayata dün geceden itibaren başlamasını mı isterdi? Belki. Bunun bir önemi yoktu. Artık hiçbir şeyin önemi yoktu. Çünkü birden olaylara karşı direnmemek kararını vermiş bulunuyordu. Kay'ı dinliyordu. Yürüyordu yanında. Sonsuzluğa kadar uzanıp giden uzun bir çizgi halindeki lambaların aydınlık karpuzlarına bakıyordu. İçinde çiftler görülen taksiler gürültüsüz akıp geçiyorlardı.</p>

  <p class="block8">İçine bir ok gibi saplanan kendine eş bulmak isteğini o da duymamış mıydı? Kay gibi, daima koluna aşılabilecek bir kadına sahip olmayı?</p>

  <p class="block8"><span class="calibre4">«şuraya bir dakika girelim, olur mu?»</span></p>

  <p class="block8">Bu defa onu içeri soktuğu yer bir bar değildi, bir eczaneydi. Kadın birden ona gülümsedi. Onun niye gülümsediğini anlamıştı. Adam kadının da kendi gibi mahrem hayatlarının yeni bir devreye girdiğini düşünmekte olduğunu anladı, Kay buradan kendisi için gerekli bazı tuvalet eşyaları alacaktı.</p>

  <p class="block8"><span class="calibre4">Parayı erkeğin ödemesine ses çıkarmadı, erkek de satıcının «madam» kelimesini kullandığını işitince bir mutluluk duydu.</span></p>

  <p class="block8">Kadın:</p>

  <p class="block8"><span class="calibre4">«şimdi,» diye karar verdi. «Eve dönebiliriz.»</span></p>

  <p class="block8">Adam ona takılmaktan kendini alamadı, sonra buna hemen pişman oldu:</p>

  <p class="block8"><span class="calibre4">«Son bir viski içmeden mi?»</span></p>

  <p class="block8">Kay, büyük bir ciddiyetle:</p>

  <p class="block8"><span class="calibre4">«Viski içmeden,» dedi. «Bu akşam kendimi on altı yaşında bir genç kız gibi hissediyorum. Bu seni fazla sıkmıyor ya?»</span></p>

  <p class="block8">Oteldeki gece bekçisi onları tanıdı. Lotus'un mor renkli bayağı ışıklarına kavuşmak, bir kapının üstündeki bu harfleri okumak insana nasıl bir sevinç verebilirdi? Yoksul ve perişan bir adam tarafından eski müşteriler gibi karşılanmakta nasıl bir mutluluk bulabilirdi? Bir otel odasının tekdüze atmosferine kavuşmak, bir yatakta, iki hazırlanmış yastığı görmek inşam mutlu kılabilir miydi?</p>

  <p class="block8"><span class="calibre4">«Pardösünü çıkar da, biraz otur, olur mu?»</span></p>

  <p class="block8">Adamakıllı duygulanmıştı, kadına işaret etti, kadın da biraz duygulanmıştı galiba. Bunu pek bilemiyordu.</p>

  <p class="block8">Bazı anlar ondan nefret ediyor, şimdiki gibi bazı anlarda da başını kadının omzuna dayayarak hıçkıra hıçkıra ağlamak isteğini duyuyordu.</p>

  <p class="block8">Adam da yorgunluktan bitmişti, ama birden rahatlamış gibiydi. Dudaklarında çok hafif bir gülümsemeyle onu bekliyordu, kadın bu gülümsemeyi farketti. Anlamını sezdi, hemen onu kucakladı. Bu, sabahtan beri ilk öpüşmeleriydi, ne dün geceki ihtiras oburluğu, ne de umutsuzluktan ileri gelmişe benzeyen o hararet vardı.</p>

  <p class="block8">Dudaklarını yavaş yavaş onunkilere yaklaştırarak, bir an dokunup dokunmamakta tereddüt etti, sonra dudaklarını şefkatle uzatarak çok hafifçe öptü.</p>

  <p class="block8">Adam gözlerini kapadı, yeniden açtığı zaman kadının gözlerini kapamış olduğunu gördü, içinden bir minnet hissi duydu.</p>

  <p class="block8"><span class="calibre4">«</span>Şimdi bırak beni,» dedi Kay adama.</p>

  <p class="block8">Elektrikleri söndürdü, sehpa üzerindeki ipekli abajurun küçük lambasını yaktı. Sonra, yarısını dün gece içtikleri viski şişesini dolaptan çıkardı.</p>

  <p class="block8">Açıklamak gereğini duydu:</p>

  <p class="block8"><span class="calibre4">«Bu aynı şey değil.»</span></p>

  <p class="block8">Erkek zaten anlamıştı. Kadın iki bardağı acele etmeden, suyla alkolü bir ev sahibesine yakışır ciddiyetle ölçerek doldurdu. Bardağı elinin yetişebileceği yere koydu, geçerken alnına hafif bir öpücük kondurdu.</p>

  <p class="block8"><span class="calibre4">«Rahat mısın?»</span></p>

  <p class="block8">Kendisi de alışkın bir hareketle ayağından pabuçlarını fırlattı, küçücük bir kız haliyle kendini bir koltuğa attı.</p>

  <p class="block8">Sonra kendisinin de tanıyamadığı bir sesle içini çekti.</p>

  <p class="block8"><span class="calibre4">«Ben çok rahatım.»</span></p>

  <p class="block8">Aralarındaki uzaklık ancak bir metreydi, ama ikisi de şu anda bu mesafeyi ne zaman aşmaya kalkışacaklarım bilmiyorlardı. Gözleri yarı aralık birbirlerine bakıyorlar, karşılıklı olarak gözlerinde çok tatlı ve huzur verici bir ışık bularak aynı derecede mutluluk duyuyorlardı.</p>

  <p class="block8">Acaba kadın hemen şu anda mı başlayacaktı konuşmaya?</p>

  <p class="block8">Dudaklarını araladı, ama konuşmak için değil. Bir şarkı söylüyordu, demin dinledikleri, artık onların malı haline gelen şarkıyı mırıldanıyordu hafif hafif.</p>

  <p class="block8">Ve bu halkın diline düşmüş nakarat, şu anda öyle bir biçim alıyordu ki, adam göğsünde bir sıcaklık duyuyordu, gözlerinde yaşlar birikiyordu.</p>

  <p class="block8">Kadın da bunu biliyordu. Kadın her şeyi biliyordu. Kadın şarkısıyla, acı, biraz kısık sesiyle onu ele geçirdiğini biliyor, ikisinin arasındaki bu zevki ustaca uzatıyor ve dünyanın geri kalan bölümünden kendilerini ayırabilmenin yolunu buluyordu. Şarkısını bitirip sustuğunda, odanın içinde sokağın gürültüsünden başka bir şeyin duyulmadığı bir sessizlik oldu.</p>

  <p class="block8">Şaşkın şaşkın bu sesleri dinlediler. Sonra kadın ilk defakinden daha da tatlı bir sesle, sanki kaderi ürkütmekten korkuyormuşçasına şu sözleri tekrarladı:</p>

  <p class="block8"><span class="calibre4">«Rahat mısın?» Kadının bundan sonraki sözlerini adam duydu mu, yoksa bu sesler kendi içinde mi titreştiler?</span></p>

  <p class="block8"><span class="calibre4">«Ben hayatında filan hiç bir zaman ken</span>dimi bu kadar iyi hissetmedim.»</p>

  <h1 class="calibre7" id="sigil_toc_id_2">III.</h1>

  <p class="block8">Tuhaf bir duyguydu bu. Kadın anlatıyordu. O duygulanıyordu. Ama bir an bile bu sözlere kendini kaptırmıyordu. Olaylara karşı açık görüşünü koruyordu. İçinden:</p>

  <p class="block8"><span class="calibre4">«Yalan söylüyor,» diyordu.</span></p>

  <p class="block8">Kadının yalan söylediğine inanmıştı bir kere. Belki bütün anlattıkları baştan başa uydurma değildi, ama hepsi yalan da olabilirdi. Hiç değilse, başka şişirmeler, büyültmeler veya ihmallerle onları süslüyordu.</p>

  <p class="block8">İki defa, üç defa, içkiyi yenilemişti. Adam aldırmıyordu artık. Şu anın onun olduğunu, onu sürdüren gücün viskiden geldiğini kabul ediyor, başka gecelerde başka erkeklerin yanında da kendisini coşturmak için içtiğini ve onlara da bu soğuk sesiyle bitip tükenmez bir şeyler anlatıp durduğunu hayal ediyordu.</p>

  <p class="block8">İnanılır bir içtenlikle onlara da aynı şeyleri anlatmıyor muydu?</p>

  <p class="block8">En şaşırtıcı olan, adama bütün bunların vız geldiği, etkilemediğiydi. Bu yüzden kadına bir düşmanlık duymuyordu.</p>

  <p class="block8">Kadın şimdi kocasından bahsediyordu. Bu adam Kont Larski adlı bir Macar'dı. Evlendiği zaman on dokuz yaşında olduğunu söylüyordu. Daha şimdiden bir yalanını, yahut yarım bir yalanını yakalamıştı, çünkü kocasıyla evlendiği zaman bakire olduğunu söylemiş, kocasının o geceki beceriksizlikleri üzerinde uzun uzun durmuştu, ama az önce onyedi yaşında başından bir serüven geçtiğini söylediğini unutmuştu.</p>

  <p class="block8">Adama ıstırap veren bu yalanlar değil, geçmişteki olayların kendileri, onların canlanan, hele kadının ayrıntılarıyla çizerek canlandırdığı hayalleriydi. Bir şeyden dolayı ona kızıyorsa, o da bu meydan okurcasına bir utanmazlıkla erkeğin önünde kendini kirletmesiydi.</p>

  <p class="block8">Bu çeşit konuşmalara sürükleyen yoksa içki miydi? Onu soğukkanlılıkla incelediği anları da oluyordu.</p>

  <p class="block8">Bu kadın sabahın saat altısının kadını. Yatmaya bir türlü karar veremeyip içindeki ihtirasın kışkırtmasını uzatmak için boyuna içki içen, sigara tüttüren, uzun uzun konuşan, sonunda sinirleri daha çoğuna dayanamayıp erkeğin kucağına düşen kadınlardan...</p>

  <p class="block8">Buna rağmen bırakıp gitmiyordu. Gitmek gibi bir zaafa kendini kaptırmıyordu. Berrak görüşlülüğü arttıkça Kay'ın kendisi için gerekli bir varlık olduğunu anlıyor, bir aldırışsızlığa bırakıyordu kendini.</p>

  <p class="block8">En doğru söz buydu. Aldırmıyordu hiçbir şeye. Bu kararı ne zaman aldığım açıkça bilemiyordu, ama bundan sonra ne öğrenirse öğrensin kendi kendiyle savaşmamak kararını vermişti.</p>

  <p class="block8">Ama kadın niye susmuyordu artık? O zaman her şey öylesine kolay olacaktı ki. Onu kollarıyla saracaktı.</p>

  <p class="block8">Kulağına fısıldayacaktı:</p>

  <p class="block8"><span class="calibre4">«Bütün bunların hiçbir önemi yok, madem ki biz yeniden hayata başlıyoruz!»</span></p>

  <p class="block8">Hayata sıfır noktasından yeniden başlamak, iki hayata birden... İki hayata da sıfır noktasından...</p>

  <p class="block8">Arada bir sözünü kesiyordu:</p>

  <p class="block8"><span class="calibre4">«Beni dinlemiyorsun.»</span></p>

  <p class="block8"><span class="calibre4">«Dinliyorum.»</span></p>

  <p class="block8"><span class="calibre4">«Beni dinliyorsun, ama aynı zamanda başka şey düşünüyorsun.»</span></p>

  <p class="block8">Onu, kendini, her şeyi düşünüyordu. Hem kendiydi, ve hem de kendini seyreden bir yabancıydı. Onu seviyor, hem de acımasız bir yargıç tavrıyla onu inceliyordu.</p>

  <p class="block8">Kadın anlatıyordu:</p>

  <p class="block8"><span class="calibre4">«İki yıl Berlin'de yaşadık, kocam Macaristan elçiliğinde ataşeydi. Orada, Swansee'de göl kıyısında kızım doğmuştu. Kızımın adı Michele'dir, Michele adını sever misin?»</span></p>

  <p class="block8">Cevabını bile beklemiyordu:</p>

  <p class="block8"><span class="calibre4">«Zavallı Michele.</span> Şimdi Budapeşte'nin birkaç kilometre ötesinde muazzam şatosunda tek başına oturan halalarından birinin yanında yaşıyor, Larski'nin bir kız kardeşinin evinde...»</p>

  <p class="block8">Erkek geniş romantik şatoları sevmezdi, bu da belki yalan, belki doğruydu. Kendi kendine soruyordu:</p>

  <p class="block8"><span class="calibre4">«Bu hikâyeyi şimdiye kadar kaç erkeğe anlattı kim bilir?»</span></p>

  <p class="block8">Birden erkek yüzünü ekşitiyordu. Kadın bunu hemen farkediyordu:</p>

  <p class="block8"><span class="calibre4">«Hayatımı anlatmam seni sıkıyor mu?»</span></p>

  <p class="block8"><span class="calibre4">«Yok canım.».</span></p>

  <p class="block8">Herhalde bu da, kadının parmağının ucundaki son sigaranın bitişini sabırsızlık ürperişleriyle bekleyişi gibi, gerekli bir şeydi. Mutluydu, ama gelecekte de mutlu olması için geçmişle olan bütün hesapları temizlemek gerekti.</p>

  <p class="block8"><span class="calibre4">«Kocam Paris'e birinci kâtip olarak tayin edildi, biz de Paris'teki elçilik binasına yerleşmek zorunda kaldık, çünkü elçinin karısı ölmüştü, kabul törenleri için de bir kadın gerekliydi...» Acaba kadın hangi anlarında yalan söylüyordu? O sosis yenen dükkânda ilk defa konuştukları zaman Paris'te Mirabeau Caddesi'nde Auteuil kilisesinin karşısında oturduklarım söylemişti. Macaristan elçiliği Mirabeau Caddesi'nde hiçbir zaman bulunmamıştı.</span></p>

  <p class="block8">Kadın hikâyesinde devam ediyordu:</p>

  <p class="block8"><span class="calibre4">«Jean birinci sınıf erkeklerdendi, tanıdığım en zeki erkeklerden biri.»</span></p>

  <p class="block8">Adam şimdi de kıskanmaya başlıyordu. Hem kadın yeniden bir ad daha kullanmıştı.</p>

  <p class="block8"><span class="calibre4">«Memleketinin derebeylerinden biridir. Sen Macaristan'ı bilmezsin.»</span></p>

  <p class="block8"><span class="calibre4">«Bilirim.»</span></p>

  <p class="block8">Onu itirazını sigarasının külünü sabırsızlıkla yere silkerek geri itiyordu:</p>

  <p class="block8"><span class="calibre4">«Bilemezsin. Bunu bilemeyecek kadar Fransızsın sen. Ben ki Viyana'lıyım ve damarlarımda büyük annemden gelme Macar kanı var; böyleyken ben bile kolayca alışamadım o hayata. Onun için büyük bir derebeyidir derken bugünkü büyük arazi sahiplerini kastetmedim, orta çağın derebeylerini söylemek istedim.</span></p>

  <p class="block8">Uşaklarını kırbaçladığını gözümle gördüm. Bir gün Kara Orman'da şoför, arabayı az kalsın deviriyordu, adamı bir yumrukta yere yıktı, yüzüne ökçesiyle tekmeler indirirken, bana çok rahat bir sesle şöyle diyordu:</p>

  <p class="block8">Keşke tabancam yanımda olsaydı! Bu köylü parçası bizi öldürebilirdi.»</p>

  <p class="block8">Combe bir türlü cesaret edip de:</p>

  <p class="block8"><span class="calibre4">«Sus artık, ne olursun?» diyemiyordu.</span></p>

  <p class="block8">Bu gevezeliklerle ikisinden de birçok şeyler yok oluyor gibiydi. Kadın konuşmakla kaybediyordu, erkek ise dinlemekle...</p>

  <p class="block8"><span class="calibre4">«O sırada gebeydim, sertliğine ve kızgınlığına bir parça da sebep buydu. Öylesine kıskançtı ki, doğumdan bir ay önce, hiçbir erkeğin yanıma yaklaşmak bile istemeyeceği bir zamanda, sabahtan akşama kadar beni</span> gözaltında bulunduruyordu. Tek başıma sokağa çıkmaya hakkım yoktu. Dairenin kapısını dışardan kilitliyordu.</p>

  <p class="block8">Daha beterini de yapıyordu: Bütün ayakkabılarımla elbiselerimi alıyordu.»</p>

  <p class="block8">Yanlış bir şey yaptığını nasıl anlamıyordu? Bu açıklamalarla her şeyi berbat ettiğini nasıl düşünemiyordu?</p>

  <p class="block8"><span class="calibre4">«Paris'te üç yıl yaşadık...»</span></p>

  <p class="block8">Dün, altı yıl demişti. Öteki üç yılı yoksa başka bir erkekle mi geçirmişti?</p>

  <p class="block8"><span class="calibre4">«Geçen yıl ölen elçi, seksen dört yaşındaydı. Bizim en büyük devlet adamlarımızdan biriydi. Beni babaca bir sevgiyle seviyordu. Çünkü otuz yıl önce karısını kaybetmişti, çocuğu da yoktu.»</span></p>

  <p class="block8">Adam içinden:</p>

  <p class="block8"><span class="calibre4">«Yalan söylüyorsun,» diye düşünüyordu.</span></p>

  <p class="block8">Çünkü kadının anlattıkları imkânsız şeylerdi. Hiç değilse onun için imkânsızdı. Elçi doksan yaşında bile olsa, hatta daha da yaşlı bulunsa adamın hayranlığını üzerine çekmeden duramazdı o.</p>

  <p class="block8"><span class="calibre4">«Bazı akşamlar, kendisine kitap okumamı rica ederdi. Bu onun en son sevinçlerinden biriydi.»</span></p>

  <p class="block8">Erkek birden doğrudan doğruya, aşağılık bir şekilde şunu sormak arzusunu zor tutabiliyordu:</p>

  <p class="block8"><span class="calibre4">«Ya elleri ne yapardı sana?»</span></p>

  <p class="block8">Çünkü olup bitenleri gözüyle görmüş gibi biliyordu, bu ona acı veriyordu.</p>

  <p class="block8"><span class="calibre4">«Çabuk ol. Bütün torbanı boşalt!» diye düşünüyordu. «Artık aramızda bir daha bu pislikler söz konusu olmasın.»</span></p>

  <p class="block8"><span class="calibre4">«Bu yüzden, kocam sağlık durumumun Paris'te yaşamama elverişli olmadığını iddia ederek beni Nogent'te bir villâya yerleştirdi. Tabiatı günden güne bozuluyor,</span> kıskançlığı gittikçe daha gaddarlaşıyordu. Sonunda bu hayata dayanacak gücü kendimde bulamadım ve ondan kaçtım.»</p>

  <p class="block8">Yalnız başına mı? Haydi canım. Madem ki bu şekilde, kendi arzusuyla gitmişti, kızını terkettiğine nasıl inanabilirdi?</p>

  <p class="block8">Adam içinden onu dövmekle, hem ondan hem de nefret ettiği kocasından öç almak istediğini duyarak öfkeyle yumruklarını sıkıyordu.</p>

  <p class="block8"><span class="calibre4">«Demek bundan sonra İsviçre'ye gittin?» dedi.</span></p>

  <p class="block8">Bu cümledeki alayı az çok örtmeye muvaffak olmuştu.</p>

  <p class="block8">Ama kadın yine de ne demek istediğini anladı. O da, kadının bunu anladığını hissetti. Çünkü cevap olarak fazla ayrıntılara girmeden, sanki bile bile onu üzmek ister gibi şu sözleri söylemişti:</p>

  <p class="block8"><span class="calibre4">«Hemen değil. Daha önce bir yılımı Cote d'Azur'de ve İtalya'da geçirdim.»</span></p>

  <p class="block8">Kiminle beraber olduğunu, yalnız yaşayıp yaşamadığını açıklamak istemiyor gibiydi.</p>

  <p class="block8">Erkek ondan iğreniyordu. Kadının bileklerini bükerek ayaklarının dibine diz çöktürmeli, inleyerek kendisinden af dilemeye zorlamalıydı.</p>

  <p class="block8">Koltuğuna gömülmüş bu kadının korkunç ölçüde saf görünüşü altında şu sözleri söylemesinde belli bir alay yok muydu?</p>

  <p class="block8"><span class="calibre4">«Görüyorsun ya. Sana bütün hayatımı anlattım.» Ya geriye kalan bölümü, o bütün anlatmadıkları, erkeğin bilmek istemediği şeyler? Kadın bütün bu gizli itiraflar içinde erkeğe maddi bir acı verenlerin, ihtiyar elçi tarafından ellenmesi, okşanması gibi şeyler olduğunu bilmiyor muydu?</span></p>

  <p class="block8">Erkek mekanik bir hareketle ayağa kalktı.</p>

  <p class="block8"><span class="calibre4">«Artık uyuyalım,» dedi.</span></p>

  <p class="block8">Ve beklediği cevabı aldı:</p>

  <p class="block8"><span class="calibre4">«Sigaramı bitirmeme müsaade eder misin?»</span></p>

  <p class="block8">Ama erkek sigarayı elinden çekti, onu ayağının altında hem de halının üstünde ezdi.</p>

  <p class="block8"><span class="calibre4">«Gel yatalım.»</span></p>

  <p class="block8">Kadının başını öte yana çevirirken gülümsediğini biliyordu. Zaferi kazananın kadın olduğunu biliyordu.</p>

  <p class="block8">Erkeği bu hale getirmek için bütün o masalları bile bile anlatmıştı, istediğini de elde etmişti ya.</p>

  <p class="block8">Adam:</p>

  <p class="block8"><span class="calibre4">«Ona bu akşam dokunmayacağım,» diye kendi kendine söz veriyordu. «Böylece belki artık anlayacaktır.»</span></p>

  <p class="block8">Neyi anlayacaktı? Bu anlamsız bir düşünceydi. Ama zaten ne varsa hepsi de anlamsız, birbirini tutmaz şeyler değil miydi?</p>

  <p class="block8">Gelip geçen çiftleri çağırırcasına menekşe rengi ışıklan yanıp sönen Lotus Oteli'nin bir odasında ikisi baş başa ne yapıyorlardı?</p>

  <p class="block8">Kadının soyunmasını seyrediyordu. Ama bu, onda hiçbir istek uyandırmıyordu. Evet, onun yanında istek duymadan durabilecek gücü vardı. Bir kere kadın güzel değildi, kendisinin sandığı gibi çekici de sayılmazdı.</p>

  <p class="block8">Vücudunda hayatın kirini görmek mümkündü.</p>

  <p class="block8">Ama birdenbire bunları daha çok düşünemedi; müthiş bir kızgınlıkla, her şeyi silmek, yok etmek kadını kendi malı yapmak hırsını duydu. Kudurmuş gibiydi, gözbebekleri dosdoğru bir noktaya dikilmiş, korkunççasına bir kötülük yapmak, acı çektirmek isteği ile kollarında sıkıyor, çeviriyor, eğip büküyor, kadındaki bütün o serüvenlerin hesabım görmek istercesine ihtirasla ona sahip oluyordu.</p>

  <p class="block8">Kadın şaşkınlık içinde seyrediyordu, arzu şiddetini kaybedip yatışınca ağlamaya başladı. Bu ağlayış, duvarın ötesinden gelen Winnie'nin ağlayışına benzemiyordu, küçük bir çocuk gibi dili dolaşarak kekeliyordu:</p>

  <p class="block8"><span class="calibre4">«Canımı acıttın...»</span></p>

  <p class="block8">Çok geçmeden bir çocuk gibi uykuya daldı. Hem bu gece dünkü gibi yüzünde kederli bir ifade okunmuyordu. Bu defaki sevişmeleri onu yatıştırmıştı. Dudakları azıcık şişmiş, iki kolu gevşekçe örtünün üstüne yayılmış, kızılımsı ve kıvırcık bir yığın olan saçları yastığın beyazlığında dağılmıştı.</p>

  <p class="block8">Erkek uyuyamadı, uyumaya da çalışmadı. Zaten güneşin doğmasına bir şey kalmamıştı, güneşin soğuk ışıkları cama vurunca, adam perdenin ardına geçip alnını cama dayayarak biraz serinlemek istedi.</p>

  <p class="block8">Çöp tenekelerinin adi bir gizlilik havası kattığı sokak bomboştu, tek bir insanın geçip döndüğü görülmüyordu. Karşıdaki binada, bu kat hizasındaki bir odada pencereye asılmış aynanın önünde bir adam.</p>

  <p class="block8">Tıraş oluyordu, bir an boyunca bakışları karşılaştı.</p>

  <p class="block8">Ne dedi bu bakışlar birbirine? İkisi de aşağı yukarı aynı yaştaydılar. Karşıki adamın şişkin bir alnı, kalın kaşları, endişeli bir yüzü vardı. Onun da arkasında odanın içinde yatağa yatmış uyuyan bir kadın var mıydı acaba?</p>

  <p class="block8">Adamın bu kadar erkenden kalkması işe gitmek üzere olduğunu gösteriyordu. Ne biçim bir işte çalışıyordu?</p>

  <p class="block8">Hayatta üzerinde yürüdüğü yol nasıldı?</p>

  <p class="block8">Combe'un artık yürüdüğü hiçbir yol yoktu. Hem de aylardan beri. Fakat daha önceki güne gelinceye kadar belirli bir yöne doğru ilerlemek için inatla uğraşıyordu.</p>

  <p class="block8">Şu, serin Ekim sabahında bütün bağları kopmuş, yaşı elliye yaklaştığı halde ne bir aileye, ne bir işe, ne bir memlekete, ne de bir eve bağlı olmayan bir adamdı. İlişiği bulunan tek şey, bu kötü otelin bir odasında uyumakta olan şu yabancı kadındı.</p>

  <p class="block8">Karşıki evde bir lamba yanıyordu, bu ona kendi evinde yanık bıraktığı lambayı hatırlattı. Bu bir mazeret ya da bir bahane oldu.</p>

  <p class="block8">Evine kadar gidip gelemez miydi? Kay'ın akşama kadar uyuyacağını anlıyordu. Gece masası üzerine küçük bir pusula bırakır, döneceğini yazardı.</p>

  <p class="block8">Greenwich Village'deki eve gider, odasını toplardı. Belki de iyice bir temizlemek fırsatını bulurdu.</p>

  <p class="block8">Kapısını kilitlediği banyoda giyinirken hayali şimdiden taşkın bir şekilde işliyordu. Odayı sadece temizlemekle kalmayacak, gidip çiçekler de alacaktı. Ayrıca yatak örtüsünün kurşuni rengini saklamak için ucuz cinsten, canlı renkte kreton bir örtü de alacaktı. Sonra J.K.C. ile Winnie'nin her haftaki yemeklerini getiren İtalyan lokantasına gidip soğuk bir yemek ısmarlayacaktı.</p>

  <p class="block8">Bunlardan başka radyo idaresine de telefon etmeliydi, yarınki yayında bir rolü vardı. Dün telefon etmesi gerekliydi. Yorgunluğuna rağmen birden kendini soğukkanlı, sakin hissetmeye başladı. Tek başına yürümeyi, sabahın taze havasım içine çekmeyi, adımlarının caddede çınlayan sesini dinlemeyi düşünmek bile ona bir mutluluk veriyordu.</p>

  <p class="block8">Kay uyuyordu. Alt dudağı hep öyle şişkindi. Onu seyretti, zoraki bir şekilde gülümsedi. Kadın, hayatında bir yer almıştı. Olsun. Şimdiden bu yerin önemini ölçmeye kalkışmasının yeri var mıydı?</p>

  <p class="block8">Onu uyandırmaktan korkmasa alnına anlayışlı ve tatlı bir öpücük kondururdu.</p>

  <p class="block8">Cep defterinden kopardığı bir sayfaya:</p>

  <p class="block8"><span class="calibre4">«Hemen geliyorum,» diye yazdı, sigara tabakasının üstüne koydu.</span></p>

  <p class="block8">Bunu yaparken gülümsemekten kendini alamadı, çünkü kadının pusulayı görmemesi artık imkânsızdı!</p>

  <p class="block8">Koridora çıkar çıkmaz piposunu doldurdu, yakmadan önce asansör düğmesine bastı.</p>

  <p class="block8">Hayret. Gece bekçisi değildi asansörü işleten. Üniformalı genç kızlardan biriydi. Büronun önünden durmadan geçti, kaldırıma çıktı, açık havada soluk alarak göğsünü şişirdi. İçini çekercesine:</p>

  <p class="block8"><span class="calibre4">«Nihayet yalnızım,» diyecekti.</span></p>

  <p class="block8">Geri dönüp dönmeyeceğine de pek o kadar güvenmiyordu.</p>

  <p class="block8">Birkaç adım attı, durdu, yine biraz yürüdü.</p>

  <p class="block8">Birden kendini endişeli hissetmeye başladı, sanki bir yerde önemli bir şey unutmuştu. Ve bu unuttuğu şeyin ne olduğunu bir türlü hatırlayamıyordu. Broadway köşesinde durakladı, sönük ışıklar ve gereğinden fazla enli kaldırımlar içine bir ürperti verdi.</p>

  <p class="block8">Geri döndüğünde odayı boş bulursa ne yapardı?</p>

  <p class="block8">Bu düşünce aklına gelir gelmez içinde öyle bir üzüntü; öyle bir perişanlık yarattı ki otelden çıkıp gitmeden ona yetişmek için geriye döndü.</p>

  <p class="block8">Lotus'un eşiğine varınca hâlâ yanmakta olan piposunu tabanına vurarak boşalttı.</p>

  <p class="block8">Az önce onu aşağı indirmiş genç kıza:</p>

  <p class="block8"><span class="calibre4">«Lütfen sekizinci kata,» diye seslendi.</span></p>

  <p class="block8">Kay'ı yatakta uyur görünce odada değişen hiçbir şey bulunmadığım farkedinceye kadar endişesi dağılmadı.</p>

  <p class="softbreak"> </p>

  <p class="block8">Kadının onun gidişini ve geri dönüşünü görmediğini bilmiyordu. Bu an, onun için o kadar ince ve derin heyecan uyandıran bir andı; konuşmaya cesaret edemiyordu. Erkek soyunurken, yatağa girerken Kay hep uyuyormuş gibi görünüyordu.</p>

  <p class="block8">Erkeğin vücuduna sarıldığı zaman da yine uykudaymış gibiydi.</p>

  <p class="block8">Kadın gözlerini açmadı. Gözkapakları hafifçe aralandı, ama bebekleri görünmedi, ağırlığından dolayı bir türlü havalanamayan bir kuşun kanat çırpmalarına benziyordu.</p>

  <p class="block8">Uzaktan gelir gibi ağır duyulan bir ses, şikâyet etmeyen, acısız, en küçük bir melankoli izi taşımayan şu sözleri mırıldanıyordu:</p>

  <p class="block8"><span class="calibre4">«Buradan uzaklaşmak istedin değil mi?»</span></p>

  <p class="block8">Adam konuşmak istedi, beceremedi, zaten konuşmak her şeyi berbat etmek olacaktı. Neyse ki kadın daha da hafifleyen bir sesle devam etti:</p>

  <p class="block8"><span class="calibre4">«Ama elinden gelmedi.»</span></p>

  <p class="block8">Yeniden uyumuştu. Belki de hiç uyanmamıştı ve cereyan eden dramı düşlerinin derinliği içinde sezmişti, anlamıştı.</p>

  <p class="block8">Sonra ikisi de uyandıklarında kadın bu meseleye değinmedi bile.</p>

  <p class="block8">En güzel saatlarıydı bu. Sanki buna benzer birçok sabahlar yaşamışlardı. Bu şekilde, bir yatakta yan yana, bir vücut gizliliği içinde ancak ikinci defa uyandıklarına inanmak imkânsız bir şeydi. Sanki öteden beri birbirlerinin sevgilisi imişler gibi geliyordu onlara.</p>

  <p class="block8"><span class="calibre4">«Banyoya önce ben gireyim mi?»</span></p>

  <p class="block8">Sonra şaşırtıcı bir kehanetle:</p>

  <p class="block8"><span class="calibre4">«Niye piponu içmiyorsun?» dedi. «Rahatça içebilirsin. Macaristan'da pipo içen kadınlar çoktur.»</span></p>

  <p class="block8">Sabah kendilerinde taptaze bir kişilik duyuyorlardı. Gözlerindeki sevinç çocukça bir saflıkla parlıyordu.</p>

  <p class="block8">Hayatla bir oyun oynadıklarını bilmekten doğan bir şeydi bu.</p>

  <p class="block8">«Şu Ronald'ın yüzünden eşyalarıma bir daha kavuşamayacağımı düşündükçe fena oluyorum. Orada tıklım tıklım çamaşır ve elbise dolu iki sandığım var, bense şimdi çorap bile değiştiremiyorum.»</p>

  <p class="block8">Kadın sevinç içindeydi. Sabah kalkar kalkmaz insanın kendini hafif hissetmesi, önceden hiçbir terslik belirtisi vermeyen bir günün eşiğinde bulması ve o günü özlenen ne varsa onlarla doldurabilmesinin mümkün olduğunu bilmesi, çok hoş bir şeydi!</p>

  <p class="block8">O gün de güneş vardı, çok neşeli, çok pırıltılı bir güneş. Artık gitmeyi âdet haline getirdikleri o barlardan birinin önünde oturdular.</p>

  <p class="block8"><span class="calibre4">«Central Park'ta biraz dolaşmaya gitsek sıkılır mısın?»</span></p>

  <p class="block8">Sabah sabah kıskançlığa başlamak istemiyordu, ama yine de kadın ne zaman bir şey teklif etse, herhangi bir yerden söz açsa, hemen şöyle sormak içinden geliyordu:</p>

  <p class="block8"><span class="calibre4">«Kiminle gitmiştin oraya?»</span></p>

  <p class="block8">Central Park'a kiminle dolaşmaya gitmişti, orada hangi anıları bulmaya çalışıyordu?</p>

  <p class="block8">Kadın bu sabah adamakıllı gençleşmişti. Belki de kendini genç hissettiği için, yan yana yürürlerken, şu tehlikeli soruyu sordu:</p>

  <p class="block8"><span class="calibre4">«Çok mu yaşlı görünüyorum? Ne dersin? Otuz iki yaşındayım, yakında otuzüçe gireceğim.»</span></p>

  <p class="block8">Kızının oniki yaşına girmiş olacağını hesapladı ve her zamankinden fazla bir dikkatle parkta oynayan kızları seyretmeye koyuldu.</p>

  <p class="block8">Erkek de:</p>

  <p class="block8"><span class="calibre4">«Ben de kırkbir yaşındayım,» diye açıkladı.</span></p>

  <p class="block8"><span class="calibre4">«Ama daha tamamlamadım. Bir ay var.»</span></p>

  <p class="block8"><span class="calibre4">«Erkeklerin yaşı yoktur.»</span></p>

  <p class="block8">Kendinden bahsetmenin zamanı artık gelmemiş miydi? Bunu hem istiyordu, hem de korkuyordu.</p>

  <p class="block8">İkisinin de gerçeklerle yüz yüze gelmek zorunda kalacakları an ne olacaktı? Şimdiye kadar hayatın dışında kalabilmişlerdi, ama öyle bir an gelecekti ki ister istemez hayatın içine girmeleri gerekecekti.</p>

  <p class="block8">Ne düşündüğünü kadın tahmin etmiş miydi acaba?</p>

  <p class="block8"><span class="calibre4">Daha önceki gibi takside, onun elini aradı, sanki «henüz bunun sırası değil,» demek ister gibi tatlı bir sertlikle sıktı.</span></p>

  <p class="block8">Erkek, evine götürmeye karar vermişti, ama söylemeye cesaret edemiyordu.</p>

  <p class="block8">Lotus'dan ayrıldıkları sırada adamın hesabı verdiğini görmüştü, ama hiçbir şey söylememişti.</p>

  <p class="block8">Bu pek çok şey ifade edebilirdi. Sözgelişi bu gezintinin son gezintileri, hiç değilse kendilerinin gerçek dışı evrenlerinde yaptıkları son gezintileri olduğu...</p>

  <p class="block8">Hafızalarında aydınlık bir anı bırakmak niyetiyle mi, onu koluna takarak Central Park'a gelmişti? Bunun için mi güzün ılık güneşinin son izleri altında dolaşmaya çıkmıştılar?</p>

  <p class="block8">Kadın ciddiyetle küçük barın plak makinesinde dinledikleri o şarkıyı söylemeye başladı. Bu, artık onların şarkısı olmuştu. Bu şarkı ikisinde de aynı düşünceyi uyandırmış olmalıydı. Yaklaşan akşamın serinliği bastırıp, loş gölgeler sokak köşelerini kaplarken geri döndüler, sessiz bir anlaşmaya varmışçasına bir kere birbirlerine baktılar, sonra altıncı caddeye doğru ilerlediler.</p>

  <p class="block8">Taksiye binmemişlerdi. Yürüyorlardı. Sanki yürümek alınlarının yazısıydı, ondan vazgeçmeye cesaret edemezlerdi ya da cesaret etmeleri imkân dışı bir şeydi. Tanıştıklarından beri geçen saatların çoğunda -tanışalı çok uzun zaman geçmiş gibi geliyordu-hep böyle kaldırımlar boyunca yürümüşler, görmedikleri insanlara sürtünerek dolaşmış durmuşlardı.</p>

  <p class="block8">Durmak zorunda kalacakları bir an gelecekti, onlarsa bu anı mümkün olduğu kadar geriye atmak için anlaşmış gibiydiler.</p>

  <p class="block8"><span class="calibre4">«Baksana...»</span></p>

  <p class="block8">Kadının sevincini belli ettiği böyle masum anları vardı. Bu anlarda erkek, kaderin kendilerinden yana olduğuna inanıyordu. Küçük bir bara girdikleri sırada, gramofondaki plak onların şarkısını çalıyor ve bir gemici, iki dirseğini tezgâhın üstüne dayayıp, çenesini ellerine almış, gözlerini vahşi bir bakışla bir noktaya dikmiş öylece duruyordu.</p>

  <p class="block8">Kay, erkeğin kolunu sıktı, içindeki hüznü yatıştırmak için onlar gibi aynı plağı seçmiş olan bu adama dostlukla baktı.</p>

  <p class="block8"><span class="calibre4">«Bana bir nikel ver,» diye fısıldadı.</span></p>

  <p class="block8">Sonra o plağı, iki, üç defa yeniden çaldı. Gemici ona doğru döndü ve acı acı gülümsedi. Sonra içkisini bir dikişte bitirdi, kapının pervazına toslayarak, sendeleye sendeleye çıktı.</p>

  <p class="block8"><span class="calibre4">«Zavallıcık.»</span></p>

  <p class="block8">Adam hemen bir kıskançlık duymadı, ama bu duyguyu yine de içinde yaşadı. Kadınla konuşmak isteği dayanılmayacak bir hal almıştı, bunun ihtiyacını duyuyor, ama cesaret edemiyordu.</p>

  <p class="block8">Kadın ona anlatma fırsatını bile bile mi vermiyordu yoksa?</p>

  <p class="block8">Kay yine içmeye başlamıştı, ama içtiği için ona kızmıyordu, ister istemez ona uyuyor, onunla beraber içmeye başlıyordu. Hem çok kederli, hem çok mutluydu. Hafif ışıklı barlarına bir göz atış ya da şarkının bir cümlesi bile gözlerini yaşartıyordu. Duyarlığı öylesine incelmişti.</p>

  <p class="block8">Ne yaptılar bu akşam? Yine yürüdüler. Uzun zaman Broadway kalabalığına karıştılar, başka barlara girdiler.</p>

  <p class="block8">Ama hiçbirinde kendi dost köşelerinin havasını bulamadılar. İçeri giriyor, içki getirtiyorlardı. Kay, daima yeni bir sigara yakıyordu. Dirseğiyle onu dürtüyor, mırıldanıyordu:</p>

  <p class="block8"><span class="calibre4">«Bak.»</span></p>

  <p class="block8">Gösterdiği ya hayallerine gömülmüş hüzünlü bir çift ya da tek başına kafayı çeken bir kadındı.</p>

  <p class="block8">Sanki başkalarının ümitsiz durumlarını isteyerek arar gibiydi, kendini böyle bir umutsuzluk duygusundan kurtarmak için başkalarınınkine dayanıyordu.</p>

  <p class="block8"><span class="calibre4">«Yürüyelim.» Bu kelimeyi söyler söylemez ikisi de gülümsüyorlardı. Bu kelimeyi o kadar çok, o kadar sık kullanmışlardı ki! Oysa gerçekte arkalarında bıraktıkları ancak iki gün ve iki geceden ibaretti.</span></p>

  <p class="block8"><span class="calibre4">«Bu sana tuhaf gelmiyor mu?»</span></p>

  <p class="block8">Erkek tuhaf olan şeyin ne olduğunu sormak gereğini bile duymuyordu. İkisi de ayı şeyi düşünüyorlardı; birbirlerini tanımadıklarım, büyük bir şehirde mucizemsi bir rastlantıyla karşılaştıklarını... Şimdi de umutsuz bir coşkunlukla, daha şimdiden yalnız hayatlarının soğukluğunu hissediyorlarmış gibi birbirlerine daha yakından yapışıyorlardı.</p>

  <p class="block8">«Şimdi... Daha sonra» diye düşünüyordu Combe.</p>

  <p class="block8">42inci sokakta, küçük bir Çinli dükkânı, tabelâsında yazılı olduğu gibi küçük oyuncak kaplumbağalar satıyordu.</p>

  <p class="block8"><span class="calibre4">«Ne olur, bana da alsana!»</span></p>

  <p class="block8">Bir tanesini karton kutuya koydular verdiler, kutuyu gülmekten kırılarak, ihtimamla taşıyor, hiç şüphesiz yaşadıkları aşkın tek tanığının bu olduğunu düşünüyordu.</p>

  <p class="block8"><span class="calibre4">«Dinle Kay...»</span></p>

  <p class="block8">Parmağını erkeğin dudağına götürdü.</p>

  <p class="block8"><span class="calibre4">«Ama bunları anlatmam gerek...»</span></p>

  <p class="block8"><span class="calibre4">«Sus. Haydi gidip yemek yiyelim.»</span></p>

  <p class="block8">Bu defa şehir içinde bilerek dolana dolana gidiyorlardı, çünkü kalabalık arasında kendilerini daha rahat, daha huzurlu hissediyorlardı.</p>

  <p class="block8">Kadın yine ilk geceki gibi insanın sinirlerini bozan bir yavaşlıkla yiyordu, ama erkek hiç sinirlenmiyordu.</p>

  <p class="block8"><span class="calibre4">«Sana anlatacak daha o kadar çok şey var ki! Ne düşündüğünü, görüyorsun ki biliyorum. Ama öylesine yanılıyorsun ki sevgilim.»</span></p>

  <p class="block8">Sabahın belki ikisiydi, belki daha da fazlaydı. Onlar hep yürüyor, daha önce iki defa geçip döndükleri beşinci caddeyi ters yönde bir kere daha geçiyorlardı.</p>

  <p class="block8"><span class="calibre4">«Beni nereye götürüyorsun?»</span></p>

  <p class="block8">Kadın birden kesti:</p>

  <p class="block8"><span class="calibre4">«Hayır, sus.»</span></p>

  <p class="block8">Erkek ne yapacağım, ne yapması gerektiğini bilemiyordu, içine kapanık, gözleri önünde, ilerliyordu. Kadın da onun bu susuşuna saygı duyarak ilk defa sesini çıkarmadan, yanmasında yürüyordu.</p>

  <p class="block8">Bu sessiz ilerleyiş, zaman ilerledikçe bir tören yürüyüşü, bir nikâh yürüyüşü halini almaya başlıyordu. Bunu ikisi de hissediyorlardı, birbirlerine daha çok sokuluyorlardı. İki sevgiliden çok, uzun zaman yalnız başlarına dolaşmış, nihayet beklenmedik bir anda beşeri bir yaratığın temasına kavuşmuş iki insan gibiydiler.</p>

  <p class="block8">Artık onlar bir kadın ve bir erkek olmaktan çıkmışlardı. Birbirlerine ihtiyacı olan iki insandılar, iki yalnız insan.</p>

  <p class="block8">Nihayet bacakları bitkin, Washington Square'in sessiz çevresinde kendilerini buldular. Combe kadının şaşkınlıkla, yola çıktıkları noktaya, tanıştıkları yer olan o sosis satan dükkâna bir gece önce ona gösterdiği Jessie'nin evinin önüne çıkıp çıkmayacaklarını tahmin etmeye uğraştığım anlıyordu.</p>

  <p class="block8">Kederli kederli gülümsüyordu. Yapacağı işten dolayı korkuyordu, çok korkuyordu.</p>

  <p class="block8">Daha birbirlerine aşklarını bildirmemişlerdi. Yoksa ikisi de bâtıl bir inanışla bu kelimeden çekiniyorlar mıydı? Yoksa bunu söylemekten utanıyorlar mıydı?</p>

  <p class="block8">Combe, iki gece önce komşularının sevişirken çıkardıkları gürültüden kaçarak, asabı altüst olmuş bir durumda telâş içinde çıktığı kapıyı görüyordu.</p>

  <p class="block8">Bugün çok ciddiydi. Önemli bir iş görmenin şuuru içinde dimdik yürüyordu.</p>

  <p class="block8">Bazan durup, geriye dönmek, Kay'la birlikte serserice hayatlarının düşsel dünyasına yeniden dalmak, ilanın menekşe renkli harfleri, tezgâhın ardındaki sefil kılıklı adam geliyordu. Geri dönmek çok kolay bir şeydi.</p>

  <p class="block8">Bir kapının eşiğinde durdu:</p>

  <p class="block8"><span class="calibre4">«Gel!» dedi.</span></p>

  <p class="block8">Kadın hiç çekinmedi. Sırma kaftanlı bir kilise kavasının, kilisenin iki kapısını ardına kadar açtığı ana benzer kesin bir an yaşadığını biliyordu.</p>

  <p class="block8">Küçük avluya çekinmeden çevresine rahat ve şaşkınlığını belli etmeyen bir şekilde bakarak girdi.</p>

  <p class="block8">Sesinin en hafif tonuyla:</p>

  <p class="block8"><span class="calibre4">«Çok eğlenceli</span> bir şey bu,» diye söylenmeye çalıştı. Komşuymuşuz da bu kadar uzun zaman bir defa bile karşılaşmadık!»</p>

  <p class="block8">Hole girdiler. Yan yana sıralanmış her birinin üzerinde bir elektrik düğmesi bulunan mektup kutuları vardı, çoğunun yanında bazı adlar okunuyordu.</p>

  <p class="block8">Bunların içinde Combe'unki yoktu, kadının bunu farkettiğini anladı.</p>

  <p class="block8"><span class="calibre4">«Gel,» dedi. «Burada asansör yok!»</span></p>

  <p class="block8"><span class="calibre4">«Zaten hepsi dört kat,» dedi kadın. Bu sözü de evi iyiden iyiye incelediğini belli ediyordu.</span></p>

  <p class="block8">Birbirlerinin ardı sıra merdivenleri tırmanmaya başladılar. Kadın önden yürüyordu. Üçüncü katta durdu, adamı öne geçirdi.</p>

  <p class="block8">Soldaki ilk kapı J.K.C.'ninkiydi. Ondan sonraki onunkiydi. Fakat kapıya varmadan önce, durup, uzunca bir zaman yanındaki kadına bakmak, sonra onu kollarına alıp, yavaşça uzun uzun dudaklarından öpmek gereğini duydu.</p>

  <p class="block8"><span class="calibre4">«Gel artık,» dedi.</span></p>

  <p class="block8">Koridorun aydınlığı soluktu. Her şeyde yoksul bir koku vardı. Kapı pis bir renge boyalıydı, duvarlarda kirli parmak izleri görülüyordu. Ağır ağır cebinden anahtarını çıkardı. Gülmeye kendini zorlayarak:</p>

  <p class="block8"><span class="calibre4">«Evden son çıkışımda ışığı söndürmeyi unuttum. Sokağa çıkınca farkına vardım ama, tekrar yukarı çıkmaya üşendim.»</span></p>

  <p class="block8">Kapıyı itti. İçi elbiseler, sandıklarla tıklım tıklım dolu küçücük sofa karşılarına çıktı.</p>

  <p class="block8"><span class="calibre4">«Gir,»</span></p>

  <p class="block8">Kadına bakamıyordu. Parmakları titriyordu.</p>

  <p class="block8">Artık kadına başka bir şey söyleyemedi, onu içeri çekti, itti, ne yaptığını kendi de bilmiyordu, ama kadını evine alıyor, sıkıntıyla, utana utana ona hayatında bir yer veriyordu.</p>

  <p class="block8">Yanan lambaların aydınlattığı oda onları esrarlı bir şekilde kabul ediyordu. Terkedilen bir şeyin yalnız pis bir şey olamayacağım, onun trajik bir hale gireceğini işte bu oda ona gösteriyordu.</p>

  <p class="block8">Yastıkta çukurlaşmış bir baş izi bulunan bu dağınık döşek, uykusuzluk kokan bu buruşuk yatak örtüleri, bu pijama, bu terlikler, bu sandalyelerin üstüne atılmış elbiseler...</p>

  <p class="block8">Ve masanın üzerinde, açık bir kitabın yanında duran soğuk yemekler, yalnız bir adamın acılı yemeği...</p>

  <p class="block8">Combe bakışlarını çocukların resminden öteye çevirmişti. Karışık birtakım olaylardan başka bir şey görmüyordu. Bu lekeler boyuna karışıyor, dağılıyordu. Kendinden utanıyor, kimden ve niçin olduğunu bilmeksizin özür dilemek ihtiyacı duyuyordu.</p>

  <p class="block8">Kay sigarasını ağır ağır küllükte ezdi. Kürk mantosunu, şapkasını çıkardı, açık kalan kapıyı örtmek için adamın arkasından geçti.</p>

  <p class="block8">Sonra erkeğin elbiselerine hafifçe dokunarak:</p>

  <p class="block8"><span class="calibre4">«Pardösünü çıkar sevgilim,» dedi.</span></p>

  <p class="block8">Adamın sırtından pardösüyü kendi eliyle çıkardı, portmantoya götürüp astı.</p>

  <p class="block8">Ona çok tabii, çok aşina bir insan olarak yaklaşıyordu. Gizli, zor anlaşılır bir gülümseyişle gülüyordu.</p>

  <p class="block8">Kollarını erkeğin boynuna doladı.</p>

  <p class="block8"><span class="calibre4">«Ben bütün bunları biliyordum,» dedi.</span></p>

  <p class="block8">Birdenbire bir an içinde bırakıp kaçtığı hayatın kötülüğünü anladı. Kapının yanında, başı eğik, bir tek hareket yapmadan öylece dikilmiş duruyordu.</p>

  <p class="block8">Kadına bakmak istemiyordu. Bakmadan da görebiliyordu. Şu anda onun da kendi hayatının yalnızlığını olanca yorgunluğuyla yaşadığını biliyordu.</p>

  <p class="block8">Belki biraz şaşırmıştı, erkeğin içinde bulunduğu yalnızlığın kendi yalnızlığından çok daha kesin ve çaresiz olduğunu görmek onu şaşırtmış olmalıydı.</p>

  <p class="block8">Kadının odanın içinde ilk gözüne çarpan şey iki çocuk fotoğrafı oldu. Bir kız bir oğlan çocuğunun fotoğrafları.</p>

  <p class="block8"><span class="calibre4">«Senin de...» diye mırıldandı.</span></p>

  <p class="block8">Her şey çok yavaş, insanı mahvedecek kadar çok ağır akıp geçiyordu. Saniyeler saliselere bölünüyordu, bunca geçmişin, bunca geleceğin içinde var olduğu zamanın en küçücük parçaları bile yaşanıyordu.</p>

  <h1 class="calibre6" id="sigil_toc_id_3">IV.</h1>

  <p class="block8">Gece bir istasyonun bekleme salonunda ya da lastiği patladığı için yol kenarında kalmış bir otomobildeymişler gibi uyudular. Birbirlerinin kollarında sabahladılar. İlk defa olarak bu gece sevişmediler.</p>

  <p class="block8">Kadın dua edercesine:</p>

  <p class="block8"><span class="calibre4">«Bu akşam yapmayalım,» diye mırıldanmıştı.</span></p>

  <p class="block8">Adam, anlamıştı ya da anladığını sanmıştı. İkisi de biraz yaralanmış gibiydiler, uzun bir yolculuktan sonra sürekli olarak duyulan o baş dönmesini duyuyorlardı.</p>

  <p class="block8">Nihayet yollarının sonuna varabilmişler miydi? Odayı derleyip toplamadan hemen yatmışlardı. Nasıl uzun bir yolculuktan dönen kimse, ilk gecelerde hep o yalpalamayı, o sallantıyı duymaya devam ederse, onlar da hep yürüdüklerini, büyük şehrin içinde bitmez tükenmez şekilde boyuna yürüdüklerini sanıyorlardı.</p>

  <p class="block8">İnsanların çoğunun uykudan kalktıkları saatta uyandılar. Combe uyandığı zaman Kay'ın kapıyı açmaya çalıştığını gördü. Belki de uyanmasına sebep olan, kilidin içinde dönen anahtarın sesiydi. İlk hareketi bir korku ve endişe kımıldayışı oldu. Ama hayır. Kadının kendi robdöşambrından birine bürünmüş sırtını, dağınık ipek gibi saçlarını seyretti.</p>

  <p class="block8"><span class="calibre4">«Ne arıyorsun orada?»</span></p>

  <p class="block8">Kadın şaşırmıştı. Çok tabii bir hareketle yatağa doğru döndü. Gülümsemeye bile çalışmadan ona bakmasına sevindi.</p>

  <p class="block8"><span class="calibre4">«Sütü,» dedi. «Buraya sabahları süt bırakmıyorlar mı?»</span></p>

  <p class="block8"><span class="calibre4">«Ben hiç süt içmem.»</span></p>

  <p class="block8"><span class="calibre4">«Ya.»</span></p>

  <p class="block8">Yanına gelmeden önce, ocağın üzerinde kaynayan suyun sesinin duyulduğu küçük mutfağa girdi.</p>

  <p class="block8"><span class="calibre4">«Kahve mi içersin, yoksa çay mı?»</span></p>

  <p class="block8">İçine tek bir insanın girmediği bu odada, bildik bir sesin çınlayışım işitmek ona niye bir heyecan verdi? Bir dakika önce yanına gelip kendisini öpmediği için ona gücenmişti, ama şimdi böylesinin daha iyi olduğunu anlıyordu. Kadın odanın içinde dolaşıyor, dolapları açıyor, deniz mavisi ipek robdöşambrını ona getiriyordu.</p>

  <p class="block8"><span class="calibre4">«Bunu mu giymek istersin?»</span></p>

  <p class="block8">Ayaklarına giydiği terliklerini sürükleye sürükleye odanın içinde geziniyordu.</p>

  <p class="block8"><span class="calibre4">«Sabahları ne yersin?»</span></p>

  <p class="block8">Sakin ve rahatlamış bir insan haliyle cevap veriyordu:</p>

  <p class="block8"><span class="calibre4">«Belli olmaz. Çoğu zaman acıkınca aşağıdaki mezeciye inerim.»</span></p>

  <p class="block8"><span class="calibre4">«Bir kutu içinde çayla kahve buldum. Fransızlığını düşünerek kendiliğimden sana kahve pişirdim.»</span></p>

  <p class="block8"><span class="calibre4">«Gidip ben de ekmek ve tereyağı alayım.»</span></p>

  <p class="block8">Erkek kendini gençleşmiş hissediyordu. Bu defaki evden çıkmak isteyişi, dün geceki gibi yüz metre öteye gidemeden tekrar geri döndüğü Lotus'dan kaçışı gibi değildi.</p>

  <p class="block8">Şimdi kendi evindeydi. Giyimine o kadar dikkatli olduğu halde, sabahın erken saatlarında Montmartre ve Montparnasse'da veya fakir mahallelerde görülen insanlar gibi tıraşı uzamış bir yüzle ve ayağında terliklerle sokağa çıkmaktan çekinmiyordu.</p>

  <p class="block8">Bu sonbahar sabahının ilkbaharı andıran bir tadı vardı. Duşunu alırken bir şarkı tutturduğunu farkederek şaşırdı. Kay da içerde hem yatağı topluyor, hem de onun şarkısına katılıyordu.</p>

  <p class="block8">Farkında olmadan sırtında taşıdığı, bilmeden iki büklüm yürüdüğü uzun yılların muazzam ağırlığını omuzlarından fırlatıp atmış gibiydi.</p>

  <p class="block8"><span class="calibre4">«Beni öpmüyor musun?»</span></p>

  <p class="block8">Sokağa çıkmadan önce kadın ona dudaklarını uzatıyordu. Kapıya varınca, bir an durdu, sonra kapıyı açtı.</p>

  <p class="block8"><span class="calibre4">«Kay.»</span></p>

  <p class="block8">Kadın deminki yerindeydi, onu seyrediyordu.</p>

  <p class="block8"><span class="calibre4">«Ne var?»</span></p>

  <p class="block8"><span class="calibre4">«Mutluyum.»</span></p>

  <p class="block8"><span class="calibre4">«Ben de, hadi git...»</span></p>

  <p class="block8">Bu mutluluğun üzerinde fazla durmaya gelmezdi. Çok yeni bir şeydi bu. Sokak bile ona değişik geliyordu, az çok tanıdığı bir yer olsa bile şimdiye kadar görmediği yeni yanlarını keşfediyordu.</p>

  <p class="block8">Mezeci; her sabah gazetesini okuyarak tek başına kahvaltısını yaptığı mezeci bile, değişik gibiydi. Şimdi bu dükkânı acımayla karışık bir sevinç içinde seyrediyordu.</p>

  <p class="block8">Kaldırımın kenarında çalgısını çalan laternacıya duygulanarak baktı. New York'ta böyle bir şeyi ilk defa gördüğüne, hatta çocukluğundan beri ilk defa bir laternacı gördüğüne yemin edebilirdi.</p>

  <p class="block8">İtalyan lokantacının da yeni müşterisiydi artık, hem tek kişilik değil, iki kişilik yemek ısmarlıyordu. Bir sürü ufak tefek yiyecek getirmesini söylüyordu, buzdolabının tıklım tıklım dolmasını istiyordu.</p>

  <p class="block8">Ekmeği, tereyağı, sütü ve yumurtaları kendisinin taşıyacağım söyledi, geriye kalanlarını getirirlerdi.</p>

  <p class="block8">Kapıdan çıkmak üzereyken fikir değiştirdi, döndü:</p>

  <p class="block8"><span class="calibre4">«Her sabah kapımın önüne bir şişe süt bırakın,» dedi.</span></p>

  <p class="block8">Sokakta, başını kaldırınca camın ardında Kay’ı gördü, elini ona doğru salladı. Kay onu merdiven başında karşıladı, elindeki paketlerin bir kısmını aldı.</p>

  <p class="block8"><span class="calibre4">«Tuh!» dedi. «</span>Bir şey unuttum.»</p>

  <p class="block8"><span class="calibre4">«Ne unuttun?»</span></p>

  <p class="block8"><span class="calibre4">«Çiçekleri. Daha dün sabah odaya çiçek koymayı düşünmüştüm.»</span></p>

  <p class="block8"><span class="calibre4">«Böyle daha iyi değil mi?»</span></p>

  <p class="block8"><span class="calibre4">«Neden?»</span></p>

  <p class="block8"><span class="calibre4">«Çünkü...»</span></p>

  <p class="block8">Kadın söyleyeceği kelimeleri araştırıyordu, hem çok ciddi, hem çok sevinçliydi, bu sabah ikisinde de görülen o utangaçlık halini yaşıyordu.</p>

  <p class="block8"><span class="calibre4">«Çünkü bu oda bu haliyle pek o kadar yeni değilmiş gibi, anlıyor musun? Sanki öteden beri içinde hep böyle yaşamışız...»</span></p>

  <p class="block8">Kendini heyecana kaptırmamak için sözünü hemen değiştirdi:</p>

  <p class="block8"><span class="calibre4">«Pencereden neye bakıyordum biliyor musun? Tam karşıda ihtiyar bir musevi terzi var. Hiç farkına vardın mı?»</span></p>

  <p class="block8">Belli belirsiz bir şekilde karşıki binada büyük bir masanın başında bağdaş kurmuş yaşlı bir adamın, günler boyunca bir şeyler diktiğini hatırlıyordu. Uzun, pis bir sakalı, kirden ya da kumaşlara sürtünmekten kararmış parmakları vardı.</p>

  <p class="block8"><span class="calibre4">«Viyana'da annemle birlikte yaşadığım sıralarda... Annemin büyük bir piyanist, hem de çok tanınmış bir piyanist olduğunu söylemiştim değil mi? Bu, doğru... Ama, daha önceleri annem de çok sıkıntılı günler geçirdi. Ben küçükken çok fakirdik, bir tek odanın içinde yaşıyorduk.</span> Hem bizim odamız bundan daha da biçimsizdi, çünkü ne mutfağı vardı, ne de buzdolabı, ne banyosu... Suyu bile yoktu, bütün kiracılar gibi biz de bir koridorun ucunda bulunan bir musluğun başına gidip elimizi yıkamak zorundaydık... Kışları bilsen öyle bir soğuk olurdu ki... Ha ne diyordum? Ah, evet... Gribe yakalanıp okula gitmediğim zamanlar, günlerimi hep pencerede geçirirdim. Evimizin tam karşısında ihtiyar bir terzi vardı, şu karşıdakine öyle benziyordu ki? Demin neredeyse onu görüyorum sandım...»</p>

  <p class="block8">Erkek yavaşça:</p>

  <p class="block8"><span class="calibre4">«Belki de odur,» dedi.</span></p>

  <p class="block8"><span class="calibre4">«Aptal. Yaşasa şimdi hiç değilse yüz yaşında olacaktı... Ne tuhaf bir rastlantı değil mi, ne dersin? Bu küçük olay bütün gün boyunca yetecek bir neşe verdi içime.»</span></p>

  <p class="block8"><span class="calibre4">«Böyle</span> bir şeye ihtiyacın var mıydı?»</p>

  <p class="block8"><span class="calibre4">«Yok... Ama şimdi kendimi küçük bir kız gibi hissediyorum. Hatta seninle eğlenmek bile istiyorum. Küçükken bilsen ne kadar alaycıydım.»</span></p>

  <p class="block8"><span class="calibre4">«Gülünç</span> bir şey yaptım mı ben?»</p>

  <p class="block8"><span class="calibre4">«Bir soru sormama izin verir misin?»</span></p>

  <p class="block8"><span class="calibre4">«Dinliyorum.»</span></p>

  <p class="block8"><span class="calibre4">«Elbise dolabında nasıl oluyor da sekiz tane</span> robdöşambr birden bulunuyor? Bunu sana sormam belki hiç doğru değildi... Ama bu öyle akıl almaz bir şey ki! Bir insanın tam sekiz robdöşambrı olsun da böyle bir yerde otursun, değil mi?»</p>

  <p class="block8"><span class="calibre4">«Ama bunun cevabı çok kolay, ben oyuncuyum.»</span></p>

  <p class="block8">Niye bu kelimeleri söylerken kadına bakmıyor, bir utanma duyuyordu? Bu sabah ikisinin de bitip tükenmez nezaketi vardı. Üstüne hiçbir şey konmamış masanın önünde, karşıki sakallı ihtiyar tersinin dikiş diktiği pencereye doğru oturmuş konuşuyordu.</p>

  <p class="block8">İnsan kalabalığının desteği olmadan bir şarkıdan ya da bir bardak viskiden kuvvet almadan ilk defa tam anlamıyla karşı karşıya geçmiş, birbirlerini seyrediyorlardı.</p>

  <p class="block8">Kadın, dudaklarına henüz ruj sürmemişti. Bu hali yüzüne yeni bir anlam veriyor, endişeli, mahcup, ama daha tatlı, cana yakın bir hava kazandırıyordu. Değişme o kadar göze çarpıcıydı ki, bu başka Kay'a sigara içmek hiç yakışmıyordu.</p>

  <p class="block8"><span class="calibre4">«Bunu öğrenmek seni düş kırıklığına mı uğrattı?»</span></p>

  <p class="block8"><span class="calibre4">«Oyuncu olduğunu mu? Niye hayal kırıklığına uğratsın?»</span></p>

  <p class="block8">Ama kadın biraz hüzünlüydü. En acısı erkek, ikisi arasında tek kelime konuşmadan nasıl anlaştıklarım anlıyordu.</p>

  <p class="block8">Erkek oyuncu olduğuna göre, Greenwich Village'da oturduğuna göre... Erkek:</p>

  <p class="block8"><span class="calibre4">«Senin sandığından çok daha karışık bu işler,» diye içini çekti.</span></p>

  <p class="block8"><span class="calibre4">«</span>Bir şey sanmıyorum ki sevgilim.»</p>

  <p class="block8"><span class="calibre4">«Paris'te, ben çok ünlüydüm, hatta şehrin en tanınmış adamlarından biriydim diyebilirim.»</span></p>

  <p class="block8"><span class="calibre4">«İtiraf edeyim ki söylediğin adı ben daha önce hiç duymamıştım. Zaten adım bir defa söyledin, ilk tanıştığımız gece hatırlıyor musun? Çok dalgındım, adını bir kere daha tekrarlamanı rica etmeye sıkıldım.»</span></p>

  <p class="block8"><span class="calibre4">«François Combe. Madeleine, Michodiere, Gym</span>nase tiyatrolarında oynadım. Bütün Avrupa'da, Güney Amerika'da turnelere çıktım. Birçok filimlerin de yıldızıydım. Daha sekiz ay önce bana çok önemli bir kontrat teklif ediyorlardı.»</p>

  <p class="block8">Adamı üzmemek için kadın en küçük bir acıma gösterisinde bulunmaktan kaçmıyordu.</p>

  <p class="block8"><span class="calibre4">«Senin sandığın gibi değil,» diye adam hemen ilâve etti. «İstediğim zaman Paris'e dönerim ve tiyatro dünyasında yerimi alabilirim.» Kadın yeniden fincana kahve doldurdu. Bu hareketi öyle tabii yapmıştı ki, adam durdu, ona baktı. Çünkü hareketlerindeki, kendilerinin de farkına varmadan bulunan bu mahremiyette hemen hemen mucizeye benzeyen bir özellik vardı.</span></p>

  <p class="block8"><span class="calibre4">«Hem çok basit, hem çok budalaca</span> bir şey. Sana kısaca anlatayım. Zaten Paris'te herkes bunu biliyor, gazetelerde günlerce dedikodusu yapıldı. Karım da bir oyuncuydu, büyük bir oyuncu, Marie Clairos.»</p>

  <p class="block8"><span class="calibre4">«Adını duydum.»</span></p>

  <p class="block8">Kay bu sözü söylediğine pişman oldu, ama bir kere ağzından çıkmıştı. Adam, karısının tiyatro dünyasındaki adım bildiği halde kendi adını hiç duymamış olmasına acaba dikkat etmiş miydi?</p>

  <p class="block8"><span class="calibre4">«Benden daha genç değildir. O da kırkı geçti. Onyedi yıl önce evlenmiştik. Oğlum nerdeyse onaltı yaşına basacak.»</span></p>

  <p class="block8">Başka birinden söz eder gibi aldırışsız konuşuyordu. Çok tabii bir sesle hikâyeyi anlatıyordu. Duvarı süsleyen iki fotoğraftan birine baktı. Sonra ayağa kalktı, odanın içinde dolaşmaya başladı.</p>

  <p class="block7"><span class="text1"><span class="calibre4">«Geçen kış karım benden ayrılacağını ve konservatuvardan çıkıp</span></span> <span class="text2">Comedie Française</span><span class="text1">'e</span><sup class="text3"><sup class="noteref" id="back_note_1"><a class="calibre8" href="../Text/index_split_001.html#note_1" title="1">1</a></sup></sup> <span class="text1">yeni girmiş genç bir oyuncuyla yaşamak istediğini bana bildirdi. Delikanlı yirmibir yaşında... Saint Cloud'daki evimizde bir gece -Bu evi ben yaptırmıştım, eskiden beri evleri çok severim. Burjuva zevklerim vardır-Tiyatrodan yeni dönmüştüm. Yanıma geldi. Kütüphanede, verdiği kararı sessizlikle, tam bir tatlılıkla, hatta şefkatle ve acımayla anlatırken, öteki adam da sokakta takside karımı alıp götürmek için beklemekteydi. İtiraf ederim ki...»</span></p>

  <p class="block8">Durdu, sonra devam etti:</p>

  <p class="block8"><span class="calibre4">«İtiraf ederim, o kadar şaşırmıştım, o kadar sersemlemiştim ki biraz düşünmesini rica ettim.</span> Şimdi verdiğim cevabın gülünçlüğünü tam olarak hatırlamıyorum. Dedim ki ona:</p>

  <p class="block8"><span class="calibre4">«Haydi git yat, yavrum. Bundan yarın bahsederiz, sen biraz dinlendikten sonra.»</span></p>

  <p class="block8">O zaman karım şu açıklamayı yaptı:</p>

  <p class="block8"><span class="calibre4">«Bu iş hemen şimdi hallolacak François. Ben gidiyorum. Anlamıyor musun yoksa?»</span></p>

  <p class="block8">Neyi anlayacaktım? Yarına beklemeyecek kadar öylesine acele bir şey miydi bu? Gerçekten onu anlamadım.</p>

  <p class="block8">Ama şimdi olsa anlardım sanırım. Kendimi kızgınlığa kaptırdım. Ağzıma gelen hakaretleri savurdum.</p>

  <p class="block8">Karım sükûnetini kaybetmeden, biraz ana şefkatine yaklaşır bir tatlılıkla sözlerini tekrarladı:</p>

  <p class="block8"><span class="calibre4">«Ne kadar yazık François, bunu anlayamaman ne kadar yazık.»</span></p>

  <p class="block8">Sessizlik çevrelerini hafif ve incecik bir tül halinde sarıverdi. Öyle ki bu sessizlikte ne sıkıcılık, ne de azap veren bir şey vardı. Combe bazı rollerde piposunu nasıl yakıyorsa öyle bir jestle yaktı.</p>

  <p class="block8"><span class="calibre4">«Bilmem onu sahnede ya da beyaz perdede hiç gördün mü? Hâlâ genç kız rolleri oynar, hem de gülünç bir duruma hiç düşmez. Çok tatlı, çok yumuşak, biraz hüzünlü bir yüzü vardır, gölgeleri masum masum bakar.</span></p>

  <p class="block8">Hani yaralanmış bir karaca kendini yaralayan insana hem tatlı hem düşmanlık dolu bir şaşkınlıkla nasıl bakarsa tıpkı öyle. Bu onun oynadığı rollerden biridir, hayatta da öyledir, o gece de öyleydi. Olan bitenden bütün gazeteler bahsettiler, kimi kapalı, kimi apaçık bir şekilde. Delikanlı Comedie Française'den ayrılıp Bulvar tiyatrosuna geçti, onun oynadığı piyeste rol aldı. Tiyatro anlaşmayı bozduğu için ona karşı dava açtı.»</p>

  <p class="block8"><span class="calibre4">«Ya çocukların?»</span></p>

  <p class="block8"><span class="calibre4">«Oğlum İngiltere'de okuyor. Eton'da. İki yıldan beri orada. Bu olay</span> bir şey değiştirmesin istedim. Kızım annesinin yanında, şimdi yazlıkta Potiers yakınında bir yerde. Ben de Paris'te kalabilirdim. İki ay da kaldım zaten.»</p>

  <p class="block8"><span class="calibre4">«Onu seviyor muydun?»</span></p>

  <p class="block8">Ne dediğini anlayamamış gibi ona baktı. İlk oluyordu bu. Birdenbire kelimeler onun için hiçbir anlam taşımaz hale girmişlerdi.</p>

  <p class="block7"><span class="text1"><span class="calibre4">«Önemli bir filmin başrolünü teklif ediyorlardı, ama karımın da o filmde rolü vardı. Sevgilisine de bu filmde bir rol verdireceği muhakkaktı. Bizim mesleğimizde ayrılmış da olsa bir</span> karıkoca boyuna birbirine rastlar, bu kaçınılmaz bir şeydir. İşte bir örnek: Saint Cloud'da oturduğumuza ve akşamları otomobille döndüğümüze göre</span> <span class="text2">Champs Elysees</span><span class="text1">'deki Fouquet'de</span><sup class="text3"><sup class="noteref" id="back_note_2"><a class="calibre8" href="../Text/index_split_002.html#note_2" title="2">2</a></sup></sup> <span class="text1">sık sık karşılaştığımız oluyordu...</span></p>

  <p class="block8"><span class="calibre4">«Biliyorum orasını.»</span></p>

  <p class="block8"><span class="calibre4">«Birçok oyuncular gibi bende oyundan önce asla yemek yemem, hafif kahvaltı yapar, bir çorba içerim.</span></p>

  <p class="block8">Fouquet'de bir köşem vardı. Benim ne istediğimi önceden bilip hazırlarlardı masamı, işte. Benden ayrıldığının ertesi günü değilse de, birkaç gün sonra karımı orada gördüm, tabii tek başına gelmemişti. Beni görünce o kadar basit, o kadar tabii bir tavırla yanıma geldi, elini bana uzattı ki sanki ikimiz, hatta üçümüz bir komedinin bir sahnesini oynuyor gibiydik.</p>

  <p class="block8"><span class="calibre4">«İyi geceler François,» dedi.</span></p>

  <p class="block8">Sevgilisi de biraz sinirli bir hareketle, elini uzattı, kekeleye kekeleye:</p>

  <p class="block8"><span class="calibre4">«İyi geceler Bay Combe!» dedi.</span></p>

  <p class="block8">Kendilerini masama davet etmemi bekliyorlardı. Anlıyordum bunu. Yemeğimi getirmişlerdi. Şimdiki gibi gözümün önünde. Çevremizde bizi seyreden aralarında iki üç gazeteci de bulunan kırk elli kişi vardı. İşte o akşam ağzımdan çıkan sözlerin önemini düşünmeksizin:</p>

  <p class="block8"><span class="calibre4">«Yakında galiba Paris'ten ayrılacağım,» dedim.</span></p>

  <p class="block8"><span class="calibre4">«Nereye gidiyorsun?»</span></p>

  <p class="block8"><span class="calibre4">«Hollywood'dan bir kontrat teklif ediyorlar.</span> Şimdi Paris'te beni tutan hiçbir şey olmadığına göre.»</p>

  <p class="block8">Pişkinlik mi? Anlayışsızlık mı? Hayır. Sanırım, o hiçbir zaman pişkin olmamıştı. Kendisine söylediğim sözlere inanmıştı. Dört yıl önce Hollywood'dan gelen bir teklifi bir yandan onu düşünerek -çünkü onu davet etmiyorlardı- bir yandan da çocukları bırakıp gidilecek kadar büyük olmadıkları için reddetmiştim, bunu biliyordu.</p>

  <p class="block8">Bana:</p>

  <p class="block8"><span class="calibre4">«Senin hesabına çok sevindim François.</span> Hayatını yoluna koyacağına zaten güvenim vardı,» dedi.</p>

  <p class="block8">İşte böyle. O ana kadar onları masama davet etmemiştim, hemen oturmalarını rica ettim. Bilmiyorum niye yaptım bunu.</p>

  <p class="block8"><span class="calibre4">«Ne içersiniz?»</span></p>

  <p class="block8"><span class="calibre4">«</span>Bir şey içmediğimi bilirsin. Bir meyve suyu.»</p>

  <p class="block8"><span class="calibre4">«Ya siz?»</span></p>

  <p class="block8">Budala oğlan da aynı şeyi getirtmek zorunda olduğunu sanıyordu. Kendine hâkim olması için gerekli bir alkollü içkiyi istemeye cesaret edemiyordu.</p>

  <p class="block8"><span class="calibre4">«İki meyve suyu</span>, garson.»</p>

  <p class="block8">Onlarla birlikte hafif yemeğimi yemeğe başladım.</p>

  <p class="block8">Karım çantasından pudra kutusunu çıkarırken:</p>

  <p class="block8"><span class="calibre4">«Pierrot'dan haber aldığın var mı?» diye sordu.</span></p>

  <p class="block8">Pierrot, oğlumuza aramızda taktığımız addı.</p>

  <p class="block8"><span class="calibre4">«Üç gün önce mektup aldım. Orada hayatından pek memnunmuş.»</span></p>

  <p class="block8"><span class="calibre4">«Çok güzel.»</span></p>

  <p class="block8">İşte böyle Kay... Niye kadın şimdi, özellikle şu anda ona şu soruyu sormak gerektiğini duydu:</p>

  <p class="block8"><span class="calibre4">«Beni Catherine! diye çağırmak ister miydin?»</span></p>

  <p class="block8">Önünden geçerken kadının parmaklarının ucunu tuttu, sıktı.</p>

  <p class="block8"><span class="calibre4">«İşte böyle Catherine, masamda oturdukları sürece karım o genç budalaya küçük bakışlar fırlatıyordu.</span></p>

  <p class="block8"><span class="calibre4">Sanki şöyle demek istiyor gibiydi: «Görüyorsun ya ne kadar basit</span> bir şey bu. Korkacak ne vardı sanki.»</p>

  <p class="block8"><span class="calibre4">«Onu hâlâ seviyorsun değil mi?»</span></p>

  <p class="block8">Alnı kırışmıştı, odanın içinde iki defa dolaştı, İki defa pencere önünde durup karşıki musevi terziye baktı, sonra kadının yanına geldi bir an durdu, sanki sahnedeymiş ve önemli bir söz söyleyecekmiş gibi yüzünü, gözlerini ışığa doğru çevirdi:</p>

  <p class="block8"><span class="calibre4">«Hayır,» dedi.</span></p>

  <p class="block8">Heyecanlanmak istemiyordu. Heyecanlanmış değildi. Hele Kay’ın kendisi hakkında yanlış bir kanaate varmasını hiç istemiyordu. Hemen çabuk çabuk, biraz kesik bir sesle konuşmaya koyuldu:</p>

  <p class="block8"><span class="calibre4">«Fransa'dan ayrıldım. Amerika'ya geldim. Bizim en büyük oyun yazarlarımızdan biri bana şöyle demişti:</span></p>

  <p class="block8"><span class="calibre4">«Hollywood'da sana daima yer var. Senin gibi bir adam kendisine kontrat teklif etmelerini beklemez. Git oraya Untel'i gör, Untel'e benim tarafımdan de ki:»</span></p>

  <p class="block8">Dediğini yerine getirdim. Beni büyük bir nezaketle karşıladılar, ama hiçbir iş teklif etmediler.</p>

  <p class="block8"><span class="calibre4">«Sizin için uygun bir rol bulunan filmi çevirmeye karar verirsek hemen haber göndeririz.»</span></p>

  <p class="block8">Ya da:</p>

  <p class="block8"><span class="calibre4">«Yeni çevireceğimiz filmlerin programını birkaç aya kadar düzenleyeceğiz,» diyorlardı.</span></p>

  <p class="block8"><span class="calibre4">«Bütün hikâye bu kadar Kay. Böyle anlamsız bir serüven işte.»</span></p>

  <p class="block8"><span class="calibre4">«Bana Catherine demeni rica etmiştim.»</span></p>

  <p class="block8"><span class="calibre4">«Affet. Yavaş yavaş alışırım. Hollywood'da yakından tanıdığım birkaç Fransız oyuncu vardı. Bana karşı çok iyi davrandılar, dostluk gösterdiler. Hepsi ellerinden gelen yardımı yapmaya çalıştılar. Ama ben onların hareketli hayatlarının içine düşmüş faydasız bir yükten başka</span> bir şey olamadım. Onları daha fazla rahatsız ederek üzmek istemedim. New York'a gelmeyi tercih ettim. Hem zaten California'daki kadar burada da kontrat elde etmek mümkündür. Önce Park Avenue'deki büyük otellerden birinde kaldım. Sonra daha mütevazı bir otele geçtim. Oradan da bu odaya. Çok yalnızdım... İşte bütün hikâye bu kadar... Çok yalnızdım. İşte niye bu kadar çok robdöşambrım, bu kadar çok elbisem, bu kadar çok ayakkabım olduğunu artık biliyorsun.»</p>

  <p class="block8">Alnını cama dayamıştı. Sesi sonuna kadar dayanamamış, titremeye başlamıştı. Kadının yaklaşacağını, gürültüsüzce yanına geleceğini biliyordu. Omuzları kadının ellerinin dokunmasını bekliyordu, kımıldamıyordu, porselenden kocaman piposunu tüttüren musevi terziyi seyretmeye devam ediyordu.</p>

  <p class="block8">Bir ses kulaklarına fısıldadı:</p>

  <p class="block8"><span class="calibre4">«Hâlâ kendini mutsuz hissediyor musun?»</span></p>

  <p class="block8">Birden kendini topladı. Gözlerinde öfke ışıkları saçarak geriye donuverdi:</p>

  <p class="block8"><span class="calibre4">«Budala, hâlâ anlamadın mı?» dedi.</span></p>

  <p class="block8">Bunu kadının anlaması gerekirdi. Bu, onun için çok önemliydi. Başlıca var olma sorunuydu. O da bunu anlamazsa yeryüzünde...</p>

  <p class="block8">Daima işi en kolay tarafına götürmek, hemen bir kadına bağlamak... Kay da böyle düşünüyordu...</p>

  <p class="block8">Odanın içinde sinirli sinirli dolaşıyordu. Kadına öyle kızgındı ki yüzüne bile bakmıyordu.</p>

  <p class="block8"><span class="calibre4">«Önemli olanın o olmadığını nasıl anlamıyorsun</span>? Önemli o değildi, benim... Ben... Ben.»</p>

  <p class="block8">Ben derken ulur gibi bağırıyordu.</p>

  <p class="block8"><span class="calibre4">«Ben sadece, ben... Yalnız olan ben. Kendimi çırılçıplak duyan ben. Bu odanın içinde yalnız yaşayan, evet altı ay boyunca yalnız başına yaşayan ben.. Bunu anlayamıyorsan. Sen, sen...»</span></p>

  <p class="block8">Nerdeyse bağıracaktı:</p>

  <p class="block8"><span class="calibre4">«Sen burada bulunmaya lâyık değilsin.»</span></p>

  <p class="block8">Tam zamanında durdu. Öfke içinde suratını asmış, kendini saçma bir asabiyete kaptırmış küçük bir çocuk gibi birdenbire sustu.</p>

  <p class="block8">Kay'ın ne düşündüğünü, yüzündeki ifadeyi merak ediyor, ama ona bakmamak için bakışlarını inatla başka tarafa çeviriyor, elleri cebinde duvardaki bir lekeyi seyrediyordu.</p>

  <p class="block8">Niye kendisine yardım etmiyordu? Kadının ilk adımı atmasının zamanı gelmemiş miydi? Bütün bu olup biten şeyleri anlamsız bir duyarlığa bağlıyor, yaşadığı dramı herhangi bir adamın boynuz takması cinsinden bir şey olarak mı kabul ediyordu?</p>

  <p class="block8">Bu yüzden ona kızgındı. Bu yüzden ondan nefret ediyordu. Küçüklüğünde annesi bir sinsilik düşündüğü zaman başını sol omzuna doğru eğdiğini söylerdi.</p>

  <p class="block8">Bir gözüyle kadına baktı. Onun hem ağlayıp, hem gülmeye çalıştığım gördü. İki damla gözyaşının izleri görülen yüzünde, sevinçle üzüntünün birbirine karışmış ve ne tavır takınacağım şaşırmış bir ifade okudu.</p>

  <p class="block8"><span class="calibre4">«Gel buraya François.»</span></p>

  <p class="block8">Şu anda erkeği küçük adıyla çağırmanın çok tehlikeli bir iş olduğunu anlayacak kadar zekiydi. Demek kendine bu kadar çok güveniyordu?</p>

  <p class="block8"><span class="calibre4">«Gel buraya.»</span></p>

  <p class="block8">İnatçı, şımarık bir çocukla konuşur gibiydi.</p>

  <p class="block8"><span class="calibre4">«Gelsene.»</span></p>

  <p class="block8">Ve erkek sanki istemeye istemeye gidiyormuş gibi ona boyun eğdi.</p>

  <p class="block8">Yeri süpüren robdöşambrıyla, ayağındaki kocaman erkek terlikleri, boyasız yüzü, hâlâ gecenin dağınıklığını muhafaza eden saçlarıyla kadın oldukça komik bir görünüşteydi.</p>

  <p class="block8">Erkek ona tek gözüyle bakıyordu. Kolay kolay bozmamaya çalıştığı gücenikliğini sürdürmek istiyordu.</p>

  <p class="block8">O zaman, kadın dudaklarını erkeğin kulağına yaklaştırmış bulunmasa, duyulamayacak kadar çok hafif bir sesle, şu cümleyi fısıldadı:</p>

  <p class="block8"><span class="calibre4">«Sen benim kadar yalnız değildin.»</span></p>

  <p class="block8">Erkeğin hâlâ kendisine karşı koymak istediğini mi hissetmişti? Yine de kendine güveniyordu. Hayatta yalnızlıklarının birbirlerinden vazgeçebilmelerine engel olacağından emindi.</p>

  <p class="block8"><span class="calibre4">«Benim de sana</span> bir şeyler söylemem gerek.»</p>

  <p class="block8">Konuşması fısıltı halindeydi. Güpegündüz, aydınlık içinde bir odada, sağır edici bir müzik sesi olmadan, hiçbir dış yardım bulunmadan bir sesin fısıltı halinde çıkması insana tuhaf geliyordu. Ardında sessiz ve pis bir ihtiyar musevinin görüldüğü pencerenin önünde duyulan bir fısıltı...</p>

  <p class="block8"><span class="calibre4">«Seni üzeceğimi biliyorum, çünkü kıskanıyorsun. Ve ben de senin kıskançlığından çok hoşlanıyorum. Yine de sana söylemem gerekiyor. Bana rastladığın zaman...»</span></p>

  <p class="block8"><span class="calibre4">Kadın «evvelki gün» diye kesin bir tarih anmadı. Bu erkeğin çok hoşuna gitti, çünkü bu kadar kısa zamandan beri birbirlerini tanıdıklarını hatırlamak istemiyordu.</span></p>

  <p class="block8">Kadın:</p>

  <p class="block8"><span class="calibre4">«Bana rastladığın zaman...» Sesini daha da hafifletti, öyle ki, itirafının kendi içinden titreyerek yayıldığını duydu:</span></p>

  <p class="block8"><span class="calibre4">«O kadar yalnız, çaresizcesine yalnızdım ki, düştüğüm inişten yeniden tırmanamayacağıma kendimi inandırmıştım. Kim olursa olsun, ilk karşıma çıkan erkeğin peşinden gitmeye karar vermiştim.»</span></p>

  <p class="block8">Durdu:</p>

  <p class="block8"><span class="calibre4">«Seni seviyorum François,» dedi.</span></p>

  <p class="block8">Bunu bir kere söyledi. Bir daha istese de tekrarlayamazdı. Çünkü birbirlerine öylesine sıkı sıkı sarılmışlardı ki konuşması imkânsızdı. Vücutlarının içinde de ne varsa aynı şekilde birbirine sımsıkı sarılmıştı. Boğazları, göğüsleri, belki de kalpleri şu anda durmuş işlemiyordu. Artık bundan sonra ne konuşabilirlerdi? Ne yapabilirlerdi? Hiçbir şey. Hatta sevişemezlerdi bile. Çünkü bu anın bütün güzelliğini bozmuş olurlardı.</p>

  <p class="block8">Erkek böyle bir şiddetli coşkunluktan sonra içine düşecekleri kaçınılmaz boşluktan çekinerek kucaklaşmayı bozamıyordu, ilk ayrılan kadın oldu. Gülümsüyordu.</p>

  <p class="block8"><span class="calibre4">«Karşıya bak,» dedi.</span></p>

  <p class="block8">İlâve etti:</p>

  <p class="block8"><span class="calibre4">«Bak, bizi gördü.»</span></p>

  <p class="block8">Tam o sırada pencereden giren ince bir güneş ışığı duvarda akisler yapıyor, çocuklardan birinin resminin yanma kadar uzanıyordu.</p>

  <p class="block8"><span class="calibre4">«</span>Şimdi François, sokağa çıkman gerekiyor.»</p>

  <p class="block8">Sokak güneş içindeydi. Bütün şehir güneş içindeydi... Kadın erkeğin gerçek hayata dönmesinin gerektiğini hissediyordu. Gerçek hayata dönmek hem onun için, hem de kendileri için kaçınılmaz bir şeydi.</p>

  <p class="block8"><span class="calibre4">«Başka türlü giyineceksin.</span> Evet. Giyeceğin elbiseyi ben seçeceğim.»</p>

  <p class="block8">Kadının yaptığı itiraftan sonra ona o kadar çok anlatacak şeyi vardı ki! Niye konuşmasına fırsat vermiyor?</p>

  <p class="block8">Kay odanın içinde, sanki kendi evindeymiş gibi gidip geliyordu. İçinden bir şarkı mırıldanacak kadar mutluydu. Söylediği kendi şarkılarıydı. Bu şarkıyı daha önce duymadığı ciddi, derin ve hafif bir sesle söylüyordu. Böylece bu beylik hava şu anda yaşamış oldukları bütün bir serüvenin özü, anlamı haline giriyordu.</p>

  <p class="block8">Kadın elbise dolabında bir şeyler araştırıyordu. Bir yandan da kendi kendine konuşuyordu:</p>

  <p class="block8"><span class="calibre4">«Hayır, Bay. Bugün gri giymeyeceksiniz. Hayır bej de değil. Zaten bej sandığınız kadar size gitmiyor. Beje yakışabilecek kadar ne öyle fazla esmer, ne öyle koyu</span> sarışınsınız.»</p>

  <p class="block8">Birden gülerek:</p>

  <p class="block8"><span class="calibre4">«Gözlerinin rengi gerçekten neydi senin? Hiç dikkatle bakmadığıma inanır mısın? Gözlerini biliyorum tabii.</span></p>

  <p class="block8">Düşüncelerine göre renk değiştiriyor. Demin yanıma öyle kendini kaybetmiş bir insan haliyle yaklaştığın zaman gözlerin koyu kurşuni rengindeydi. Yolcuları hasta eden fırtınalı bir denize benziyordu. Aşman gereken küçücük yolu kendiliğinden geçip geçemeyeceğini ya da kendim gibi seni de kurtarmam gerekip gerekmeyeceğini düşünüyordum.»</p>

  <p class="block8">Sözünü değiştirdi:</p>

  <p class="block8"><span class="calibre4">«Hayır, François. Lütfen söz dinleyin Bay. İşte! Deniz mavisi... Deniz mavisi bir elbisenin sana çok yakışacağına eminim.»</span></p>

  <p class="block8">Adamın içinden orada kalmak geçiyor ve aynı anda ona karşı koymak cesaretini kendinde bulamıyordu.</p>

  <p class="block8">Niye bir kere daha aynı şeyi düşündü?</p>

  <p class="block8"><span class="calibre4">«Güzel bile değil.»</span></p>

  <p class="block8">Onu sevdiğini söylemek fırsatım kaçırdığı için kendine kızıyordu.</p>

  <p class="block8">Yoksa onu sevdiğine emin değil miydi? Ona ihtiyacı vardı. Onu kaybetmekten, yeniden korkunç yalnızlığa dönmekten müthiş bir şekilde korkuyordu. Demin kadının anlattığı itiraflara gelince. Bunun için ona karşı sonsuz bir minnet duyuyordu, ama bu yüzden ona gücenmekten de vazgeçmiyordu. Şöyle düşünüyordu:</p>

  <p class="block8">«Onun ilk karşılaşacağı adam benden başkası da olabilirdi.»</p>

  <p class="block8">Hatırını kırmamak için kendini onun ellerine bırakıyor, elbiselerini bir çocuk gibi giydirmesine müsaade ediyordu.</p>

  <p class="block8">Ciddi sözlerden hoşlanmadığını, aralarında böyle konuşmaların geçmemesini dilediğini biliyordu.</p>

  <p class="block8">Şimdi onun rol oynadığım, bunun, insanın içinden sevmek gelmeyince oynanması zor bir rol, kadın rolü olduğunu biliyordu.</p>

  <p class="block8"><span class="calibre4">«Bahse girerim ki Bay bu elbiseyle kravat takarsanız. Kravatın daha da Fransızvari olması için küçük benekli mavi kravat olması gerek</span>.»</p>

  <p class="block8">Bu kadar yanılmazlıkla konuştuğumu görünce insan nasıl gülümsemeden durabilir? Adam kendini onun ellerine bıraktığı için biraz da kızıyordu. Gülünç düşmekten korkuyordu.</p>

  <p class="block8"><span class="calibre4">«Ceketin üst cebine beyaz bir mendil, değil mi? Mağaza mankenlerine benzememek için biraz buruşmuş olmalı, mendillerin nerede olduğunu söyler misin bana?»</span></p>

  <p class="block8">Budalaca bir şeydi bu. Saçma bir şeydi. İkisi de gülüyor, sanki bir komedi oynuyorlardı. Gözlerinden yaşlar geliyordu, kendilerini duygululuğa kaptırmamak için bu yaşları birbirinden saklıyorlardı.</p>

  <p class="block8"><span class="calibre4">«Eminim sen bugün gidip bazı kimseleri göreceksin. Değil mi? Yalan söyleme. Onları gidip görmeni istiyorum.»</span></p>

  <p class="block8">Adam:</p>

  <p class="block8"><span class="calibre4">«Radyoda...» diye başladı.</span></p>

  <p class="block8"><span class="calibre4">«Öyleyse, radyoya gideceksin. İstediğin saatta dönersin, beni yine burada bulursun.» Kadın onun korku içinde olduğunu biliyordu. Bunu öylesine duyuyordu ki, söz vermekle yetinmiyor, ayrıca iki eliyle kolunu da sıkıyordu.</span></p>

  <p class="block7"><span class="text1"><span class="calibre4">«Haydi François</span>,</span> <span class="text2">hinaus</span><span class="text1">.»</span></p>

  <p class="block8">Anadiliyle onu uğurluyordu.</p>

  <p class="block8"><span class="calibre4">«</span>Şimdi gidin artık Bay. Ve dönünce muhteşem bir ziyafetle karşılaşacağınızı hiç ummayın.»</p>

  <p class="block8">İkisi de aynı anda Fouquet'yi düşündüler, ama ikisi de düşüncelerini açığa vurmadılar.</p>

  <p class="block8"><span class="calibre4">«Pardösünü giy. şunu... Siyah bir şapka al. Yok, al muhakkak.</span></p>

  <p class="block8">Onu kapıya doğru itti. Kadın henüz tuvaletini yapmamıştı.</p>

  <p class="block8">Bir an önce yalnız kalmak için sabırsızlanıyordu, erkek bunun farkındaydı, kadının kendisine güceniklik mi, yoksa minnet mi duyduğunu anlamıyordu.</p>

  <p class="block8">Kapıyı ardından kapatmadan önce:</p>

  <p class="block8"><span class="calibre4">«Sana iki, üç saat müsaade,» dedi.</span></p>

  <p class="block8">Fakat kapıyı tekrar açmak zorunda kaldı, bu defa erkek karşısındaki kadının biraz soluk, sıkılmış bir durumda durduğunu gördü.</p>

  <p class="block8"><span class="calibre4">«François.»</span></p>

  <p class="block8">Erkek indiği iki üç basamağı yeniden çıktı.</p>

  <p class="block8"><span class="calibre4">«Beni mazur gör böyle söylediğim için. Yemek alabilmem için birkaç dolar bırakabilir misin?»</span></p>

  <p class="block8">Adam bunu düşünememişti. Kıpkırmızı oldu. Öyle beklenmedik bir şeydi ki bu. Koridorda, merdivenin sahanlığında, yeşil boyayla J.K.C. harflerinin yazılmış olduğu kapının tam karşısında durmuştu.</p>

  <p class="block8">Hayatında hiçbir zaman bu kadar beceriksiz davrandığım hatırlamıyordu. Cüzdanını arıyor, içinden paralar çıkarıyor, şaşkınlık içindeymiş gibi bir izlenim uyanmamasına çalışıyordu. Böyle bir şey<span class="calibre4">i düşünmüyordu bile, ama bu hareketleri sonunda yüzü daha çok kızarıyor, ona bir, iki ve beş dolarlıklardan birkaçını uzatıyordu. Ne kadar verdiğini sanki bilmek istemiyormuş gibi davranıyordu. «Senden özür dilerim.»</span></p>

  <p class="block8">Bunu biliyordu. Bildiği için de bir şey boğazını sıkıyordu. Kadınla beraber odaya girmek, kendisini alabildiğine heyecanına bırakmak isterdi. Cesaret edemiyordu. Çünkü aralarında şu para konusu vardı şimdi.</p>

  <p class="block8"><span class="calibre4">«Bir çift çorap almama da müsaade eder misin?»</span></p>

  <p class="block8">Bu sözleri bile bile söylediğini, ona güven vermek, onu erkeği olarak kabul etmek istediğini anlar gibi oldu.</p>

  <p class="block8"><span class="calibre4">«Bunu düşünemediğim için özür dilerim.»</span></p>

  <p class="block8"><span class="calibre4">«Biliyor musun, belki de valizlerime yeniden kavuşuyorum...»</span></p>

  <p class="block8">Hep gülümsüyordu. Bütün bu sözlerin gülümseyerek söylenmesi hem de bu sabah elde ettiği o apayrı gülümseyişle söylenmesi akıl almaz bir şeydi.</p>

  <p class="block8"><span class="calibre4">«Korkma fazla masraf etmem.»</span></p>

  <p class="block8">Kadına baktı. Boyasız, durgun, üzerindeki erkek robdöşambrı, ayağındaki her an takılmaya hazır terliklerle nasıl göründüğüne hiç aldırış etmez bir hali vardı. Erkek ondan iki basamak aşağıdaydı. O iki basamağı çıktı, koridorda kendilerine ait olmayan bir yerde, yabancı kapıların önünde o günün ilk gerçek öpüşü, belki de aşklarının ilk öpüşü ile öpüştüler. Bu öpüşmenin ne çok şeyi ifade ettiğini bildikleri için sevgiyle, yavaşça öpüşmelerini mümkün olduğu kadar uzatmak gerektiğini sanıyorlar, bir türlü birbirinden ayrılamıyorlardı.</p>

  <p class="block8">Dudaklarının ayrılması için bir kapının kapanması gerekti.</p>

  <p class="block8">O zaman kadın hafifçe:</p>

  <p class="block8"><span class="calibre4">«Haydi git,» dedi.</span></p>

  <p class="block8">Adam kendini yepyeni bir insan gibi duyarak merdivenlerden indi.</p>

  <h1 class="calibre6" id="sigil_toc_id_4">V.</h1>

  <p class="block8">İki yıldan beri New York'ta yaşayan Fransız tiyatro yazarı Laugier ona bazı radyo temsillerinde roller temin etmişti. Broadway'de oynanan bir piyeste de bir Fransız rolünü de oynamıştı, ama ilkin Boston'da denenen piyes ancak üç hafta afişte kalabilmişti.</p>

  <p class="block8">Bu sabah, içinde hiçbir üzüntü yoktu. Washington Square'e kadar yürüdü, oradan otobüse binip beşinci caddeyi baştan başa geçti. Etrafı seyretmek için keyfinden otobüsün üst katma çıktı, içinde hep evden çıkarken duyduğu mutluluk vardı.</p>

  <p class="block8">Caddede aydınlık içindeki büyük binaların taşları, yaldızlı kurşuni renkteydi. Bazan göze şeffafmış gibi görünüyorlardı. Tepedeki gök, duru bir mavilikteydi. Dini resimlerdeki ermişlerin başları üstünde uçuşan bulutlara benzer küçük bulut yığınları görülüyordu.</p>

  <p class="block8">Radyo yayın merkezi 66ıncı sokaktaydı. Otobüsten indiğinde kendini mutlu sanmaktaydı hâlâ ama yine de belirsiz bir endişe, bir densizlik ya da önsezi denilen bir şey duymaktaydı.</p>

  <p class="block8">Neyin önsezisiydi bu? Evine geri döndüğünde belki de Kay'ı bulamayacağını düşündü. Omuzlarım silkti. Birkaç dakika erken geldiğinden, tablolar satılan bir dükkânın vitrinini seyrediyordu. Omuz silkisini camdan gördü.</p>

  <p class="block8">Niye Greenwich Village'den uzaklaştıkça içinde her şey kararmaya başlıyordu? Binaya girdi, asansörlerden birine bindi, onikinci kata çıktı, tanıdığı koridorlardan geçti. Uçta, içinde kadınlı erkekli bir düzine memurun çalıştığı bol aydınlık geniş bir salon vardı. Küçük bölmelerden birinde çiçek bozuğu temsil yayınları müdürü oturuyordu.</p>

  <p class="block8">Adı Hourvitch'di Bu, birden dikkatini çekti, çünkü adamın Macar olduğunu hatırladı, artık yakından ve uzaktan Kay’ı ilgilendiren her şeyle meşgul oluyordu.</p>

  <p class="block8"><span class="calibre4">«Telefonunuzu dün bekledim, neyse zarar yok. Otursanıza, çarşambaya oynayacak mısınız? Zaten şimdi dostunuz Laugier'yi de bekliyorum, neredeyse gelir. Galiba onun son piyesini yayınlayacağız.»</span></p>

  <p class="block8">Sırtındaki elbiseyi Kay seçmiş, onu hemen hemen o giydirmiş, kravatını bağlamıştı, yarım saat önceydi, iki insanı bir daha ayrılmaz bağlarla bağlayan anlardan birini yaşadığını sanmıştı, ama daha şimdiden bütün bunlar sanki hiç olmamış şeyler gibi geliyordu.</p>

  <p class="block8">Hourvitch telefonda konuşurken o bakışlarını bembeyaz odanın içinde gezdiriyordu, bakışı kara çerçeveli bir duvar saatına takılmaktan kurtulamıyordu. Hayalinde Kay’ın yüzünü canlandırmaya çalışıyor ama bir türlü beceremiyordu.</p>

  <p class="block8">Yine, bu yüzden de ona kızıyordu. Onu sokakta, ilk geceki haliyle alnına eğilmiş küçük siyah şapkası, rujunun lekelediği sigarası, omuzlarına düşmüş kürkü ile gözünün önüne getirebiliyordu, ama silkiniyor, onu başka türlü hatırlayamıyordu.</p>

  <p class="block8">Herhalde sabırsızlığı, sinirliliği göze batacak gibi olmalıydı ki, Macar, kulağı telefonda iken onunla konuşmak zorunda kaldı.</p>

  <p class="block8"><span class="calibre4">«Aceleniz mi var? Laugier'yi beklemeyecek misiniz?»</span></p>

  <p class="block8">Evet, onu bekleyecekti. Ama içinde bir şey tersine çevrilmişti. Bütün güveni, soğukkanlılığı kaybolmuştu.</p>

  <p class="block8">Bunun nasıl, ne zaman olduğunu söyleyemezdi. O kadar yeni bir şey olan yaşama sevinci, keyfince sokaklarda dolaşmak isteği birden yok olmuştu.</p>

  <p class="block8">Şimdi sahte bir ilgisizlik takınarak kendi kendini aldatıyordu. Telefonda konuşan adam aracı yerine koydu.</p>

  <p class="block8"><span class="calibre4">«Macar olduğunuza göre Kont Larski'yi tanırsınız elbet?»</span></p>

  <p class="block8"><span class="calibre4">«Elçi olanı mı?»</span></p>

  <p class="block8"><span class="calibre4">«Galiba. Evet, herhalde şimdi elçi olmuştur.»</span></p>

  <p class="block8"><span class="calibre4">«Benim bildiğim adamsa dediğiniz, birinci sınıf bir insandır.</span> Şimdi Meksika'da elçi. Uzun zaman Paris'te birinci kâtiplik yaptı, ben oradayken tanımıştım kendisini. Çünkü biliyorsunuz ya, sekiz yıl Gaumont'un yanında çalışmıştım. Karısını da çok iyi hatırlıyorum, bir jigolo ile kaçmıştı...»</p>

  <p class="block8">Bunu bekliyordu. Utanç duyuyordu. Zaten onun istediği, aradığı, zorla ağzından kopartmaya çalıştığı sözler, bu sözlerdi. Birden sözü kesmek gereğini duydu.</p>

  <p class="block8"><span class="calibre4">«Yeter bu kadarı.»</span></p>

  <p class="block8">Öteki devam ediyordu:</p>

  <p class="block8"><span class="calibre4">«Kadının ne olduğunu bilmiyorum. Bir kere ona Cannes'da rastladım, asistan olarak bir film çeviriyordum.</span></p>

  <p class="block8">Sonra onu bir kere de galiba uzaktan New York'ta gördüm sanıyorum...»</p>

  <p class="block8">Gülümseyerek ekledi:</p>

  <p class="block8"><span class="calibre4">«Bilirsiniz insanlar zaten sonunda hep New York'ta buluşurlar. Ya yüksekte, ya alçakta!... Sanırım o kadın da epey aşağılara düştü... Temsile gelince, size şunu söylemek istiyordum...»</span></p>

  <p class="block8">Combe onu nasıl dinleyebilirdi artık? Buraya geldiğine, lafı uzattığına nasıl pişmandı! Sanki bir şeyleri kirletmiş gibiydi. İşin tuhafı, bu anda bile, yine kadına kızıyordu.</p>

  <p class="block8">Niye kızdığını kendi de bilmiyordu, belki de kadının kendisine hiç yalan söylemeye kalkışmamasına kızıyordu.</p>

  <p class="block8">Elçilik birinci kâtibinin karısı olduğunu söylediği zaman buna gerçekten inanmış mıydı? Bilmiyordu şimdi.</p>

  <p class="block8"><span class="calibre4">Öfke içindeydi. Kendi kendine ümitsizcesine</span> «Birazdan eve döndüğüm zaman onu bulamayacağım. Âdeti hep böyle hareket etmek değil mi?» diyordu.</p>

  <p class="block8">Karşılaşacağı boşluk duygusu öylesine tahammül, edilmez bir şeydi ki, maddi bir acı veriyor, göğsünde bir ağrı yaratıyordu. Hemen bir taksiye atlamak, doğruca Greenwich Village'a koşmak içinden geliyordu, o anda, alay eder gibi düşünüyordu:</p>

  <p class="block8">Ne münasebet! Evde olacak tabii. Karşılaştığımız gece benimle ya da kim olursa olsun herhangi biriyle gitmeye karar verdiğini itiraf etmemiş miydi?</p>

  <p class="block8">Neşeli bir ses ona hitap etti:</p>

  <p class="block8"><span class="calibre4">«Nasılsın dostum?»</span></p>

  <p class="block8">Hemen gülümsedi. Bu mekanik gülüşüyle bir budalaya benzemiş olmalıydı, çünkü yaklaşıp elini sıkan</p>

  <p class="block8">Laugier endişelendi:</p>

  <p class="block8"><span class="calibre4">«İşler yolunda değil mi?»</span></p>

  <p class="block8"><span class="calibre4">«Yo, iyi. Neden sordun?»</span></p>

  <p class="block8">Laugier hayat sorunlarını fazla karıştırmazdı, karıştırsa bile kendi ölçüsüne göre yapardı. Yaşını hiç söylemezdi, ama hiç değilse ellibeş yaşında olmalıydı. Hiç evlenmemişti. Yirmi yirmibeş yaşında güzel kadınlarla çevrili olarak yaşıyor, onları boyuna değiştiriyordu. Durmadan beyaz toplarla oynayan bir hokkabaz gibiydi, bu toplardan bir tanesini elinde devamlı olarak tutmuyor, hiçbir aman görülür bir iz bırakmıyor, bekârlık hayatım bozabilecek işlere girişmiyordu.</p>

  <p class="block8">Nezaketini, telefonda dostlarını yemeğe davet ederken şu soruyu sormaya kadar götürüyordu:</p>

  <p class="block8"><span class="calibre4">«Yalnız mısınız? Benim yanımda genç bir kadın bulunacak, ondan bir kız arkadaşım da beraber getirmesini rica edeceğim.»</span></p>

  <p class="block8">Kay acaba hâlâ odada mıydı? Hiç değilse bir anlığına hayalini eksiksiz bir şekilde kafasının içinde görebilseydi? İnatla uğraşıyor, ama beceremiyordu. Bu hal onu bâtıl düşüncelere sürüklüyor, şöyle düşünüyordu:</p>

  <p class="block8">«Demek artık evde değil.»</p>

  <p class="block8">Sonra yanında Laugier'nin bulunmasından, onun çocukça hallerinden cesaret alıp bu düşüncelerini geri itiyor:</p>

  <p class="block8">Tabii ki evdedir. Bu akşam da bana oynamak üzere yeni bir komedi bulacaktır.</p>

  <p class="block8">Kadının yalan söylediği belliydi. Daha önce de birçok defa yalan söylemişti. Sonra yalan söylediğini itiraf etmemiş miydi? Niçin yine yalan söylemeye devam etmesin? Onun yalan söylemediği bir anı olup olmadığına inanabilir miydi artık? Her şeyden şüphe ediyordu, hatta terzi masalından, koridorun ucundaki musluktan,</p>

  <p class="block8">Viyana'dan, kendisine yaklaşmasını sağlayan ne varsa hepsinden...</p>

  <p class="block8"><span class="calibre4">«Rengin sararmış azizim. Gel benimle bir sandviç ye. Hadi canım. Seni götürüyorum.</span> Hourvitch'le zaten ancak üç dakika konuşacağım.»</p>

  <p class="block8">İki adamın iş üzerinde konuştukları sürece o hem karısını, hem de Kay’ı düşünüyordu. Niçin?</p>

  <p class="block8">Herhalde Macar'ın söylediği şu sözden dolayı:</p>

  <p class="block8"><span class="calibre4">«Kadın bir jigolo ile beraber, kaçmıştı.»</span></p>

  <p class="block8">Karısı hakkında da aynı şeyi söylüyorlardı elbet. Kendisi için hepsi birdi. Sabah karısını artık sevmediğini söylerken de samimiydi. Istırap çekmesinin ve perişanlığının sebebi karısı değildi. Bunun sebepleri çok daha karışıktı.</p>

  <p class="block8">Kay bunu anlayamıyordu. Hem niye anlasındı? Yalnızlığının dayanılmaz hal aldığı bir gece rasgele karşılaştığı bir erkeği yücelere çıkartması gerekmezdi herhalde! Hem zaten kadın da kendi yönünden sadece bir erkek, herhangi bir erkek ya da bir yatak aramıyor muydu?</p>

  <p class="block8">Kadının o gece aradığı her şeyden önce bir yataktı, uzanıp yatacak bir yerdi.</p>

  <p class="block8"><span class="calibre4">«Gidiyor muyuz dostum?»</span></p>

  <p class="block8">Sakin, kendini zorlayan bir gülüşle hemen yerinden kalktı.</p>

  <p class="block8"><span class="calibre4">«Hourvitch, senatör rolü için onu unutmazsın tabii.»</span></p>

  <p class="block8">Herhalde ikinci derecede bir roldü bu. Yine de Laugier elinden gelen dostluğu gösteriyordu. Paris'le olsa durumları tamamiyle ters olurdu. Mesela yedi yıl önce kendini kaybedecek derecede sarhoş Laugier, Fouquet'de sabahın saat üçünde şu sözlerle yalvarmıştı:</p>

  <p class="block8"><span class="calibre4">«Anlıyorsun değil mi canım? Altın gibi bir rol... Taşrada ve yabancı ülkelerdekileri hesaba katmaksızın kesin şekilde üçyüz temsil garanti... Ama Dük rolünü senin oynaman şart, yoksa her şey bozulur... Piyes mahvolur... Hadisene... Sana konusunu anlatırım. Metni oku.</span> Hallet şu işi... Madeleine'in müdürüne piyesi sen götürür ve oynayacağını söylersen iş halledildi demektir... Sana yarın akşam altıda telefon ederim. Bayan, benim piyesimi oynamalı değil mi, Bayan?»</p>

  <p class="block8">Çünkü karısı o gece yanındaydı. Müsveddeyi dostça bir gülümsemeyle karısının eline tutuşturmuştu, sonra ertesi gün de ona bir kutuda çikolata göndermişti.</p>

  <p class="block8"><span class="calibre4">«İniyor musun?»</span></p>

  <p class="block8">İnecekti. Dostunun arkasında silik bir insan gibi duruyor, asansör bekliyordu.</p>

  <p class="block8"><span class="calibre4">«Baksana canım, New York böyle işte... Günü gelince sen de...</span></p>

  <p class="block8">Ondan rica edercesine:</p>

  <p class="block8"><span class="calibre4">«Sus ne olur. Sus, yalvarırım» diyeceği geliyordu. Çünkü söyleyeceği şeyi biliyordu. Daha önce çok duymuştu bunları. Artık New York'u falan düşündüğü yoktu, yahut da daha sonra düşünecekti.</span></p>

  <p class="block8">Önemli olan, şimdi evinde, odasında bir kadının bulunmasıydı. Hakkında hemen hemen hiçbir şey bilmediği bir kadın. Ona şimdiye kadar kimseye bakmadığı bir şekilde en soğuk, en aydınlık, en zalim bir bakışla bakabildiği bir kadın. Zaman zaman iğrendiği, yine de ondan bir türlü vazgeçemeyeceğine inandığı bir kadın...</p>

  <p class="block8"><span class="calibre4">«Hourvitch hoş bir insan. Memleketin yabancısı olduğu belli bir tip.</span> Billancourt'daki stüdyoları süpürerek işe atladığını unutamamış, düzelmesi gereken bazı yönleri var. Bunun dışında, iyi bir dost, kendisine muhtaç olunmadığı sürece...»</p>

  <p class="block8"><span class="calibre4">Combe neredeyse durup, arkadaşının elini sıkmak, «Allahaısmarladık» deyip ayrılmak istiyordu.</span></p>

  <p class="block8">İnsan bazan ruhsuz bir gövde halinde konuşur. O da, başkaları gibi böyle bir halin var olabileceğini bilirdi.</p>

  <p class="block8">Bugün, şu anda, Madison Avenue'nun 66ıncı sokağının köşesinde her türlü canlılığını kaybetmiş bir gövde halindeydi, kafası da gövdesi de başkaydı.</p>

  <p class="block8"><span class="calibre4">«Kendine işkence etmekle hata ediyorsun. Bir ay, bir buçuk ay sonra bugünkü durumuna ilk gülecek olan sensin. Biraz cesaret dostum, hiç değilse seni böyle yıkılmış gören o küçük yengeçleri memnun etmemek için kendini topla. Ben de Porte Saint Martin'de oynanan ikinci piyesimden sonra...»</span></p>

  <p class="block8">Kadın niye onu sokağa göndermişti? Her şeyi önceden düşündüğü halde onu yanından ayırmanın henüz zamanı gelmediğini düşünmemiş miydi? Yoksa kendi de serbest kalmak mı istemişti?</p>

  <p class="block8">Jessie hikâyesi doğru muydu yoksa? Anahtarı şimdiden Panama'ya doğru giden vapurda bulunan apartmandaki sandık...</p>

  <p class="block8"><span class="calibre4">«Ne içeceksin?»</span></p>

  <p class="block8">Laugier, onun kendi küçük barlarına benzeyen bir bara sokmuştu, tezgâhın yanında aynı otomatik plak makinesi duruyordu.</p>

  <p class="block8"><span class="calibre4">«Bir Manhattan...»</span></p>

  <p class="block8">Cebinden para çıkartmaya uğraşıyordu. Rafın bardakları arasındaki aynadan kendini seyrediyordu. Suratı o kadar gülünç görünüyordu ki alaycı bir gülüşle mukabele etti.</p>

  <p class="block8"><span class="calibre4">«Yemekten sonra ne yapacaksın?»</span></p>

  <p class="block8"><span class="calibre4">«Eve dönmem gerek.»</span></p>

  <p class="block8"><span class="calibre4">«Nereye dönmen gerek? Seni bir provaya götürecektim.»</span></p>

  <p class="block8">Bu kelimeler Combe'a, New York'ta Broadway'in yirminci veya yirmibeşinci katında ufacık bir tiyatro salonunda yaptığı provaları hatırlattı. Salon ancak çalışmak üzereyken başka bir trupun adamları geliyor, kapılara dayanıp sıralarını bekliyorlardı.</p>

  <p class="block8">Herkes ancak kendi rolünü, söyleyeceği replikleri, oynayacağı tipi biliyor, gerisiyle ilgilenmiyor ya da hiç bilmiyordu. Başka oyuncularla hiç ilişkileri yoktu. Birbirlerine ne günaydın, ne de allahaısmarladık diyorlardı.</p>

  <p class="block8">Hiç değilse oynadığı kimse adım bilseydi? O bile bilmiyordu. Rejisör onunla işaretleşerek konuşuyordu.</p>

  <p class="block8">Sahneye çıkıyor, repliklerini söylüyordu, elde ettiği bütün ilgi ve etki Fransız şivesiyle İngilizcesine figüranların gülmeleriydi.</p>

  <p class="block8">Birdenbire korkmuştu, odasındaki duvarların hatta Winnie ile J.K.C.'nin her cuma akşamki mutat sevişmelerini dinlediği duvarların önünde duyduğu o yalnızlık hissinden çok daha korkunç bir şey olan, tiyatro sahnesinde duyduğu yalnızlığı yeniden yaşayacağını sanarak müthiş korkmuştu.</p>

  <p class="block8">Otomatik makineye doğru yürüdüğünü, bir ad aradığını, deliğe bir nikel attığını ancak farketti.</p>

  <p class="block8">Parça henüz başlamıştı ki Laugier barmene bardakları doldurmasını işaret etti. Sonra şu açıklamayı yaptı:</p>

  <p class="block8"><span class="calibre4">«Sadece Amerika Birleşik Devletleri'nde bu şarkının sağladığı kazancı biliyor musun? Müzik ve sözleri ile birlikte telif hakkı yüzbin dolar dostum! Ve bu şarkı şimdi dünyayı dolaşıyor.</span> Şu anda senin işlettiğin bu makine gibi hiç değilse ikibin makine şarkıyı çalıyor, orkestralarda, radyolarda çalınması da ayrı. Kendi kendime tiyatro piyesleri yazacağıma keşke şarkılar yazsaydım diye düşündüğüm oluyordu. Haydi. Gidip bir şeyler yesek...»</p>

  <p class="block8"><span class="calibre4">«Senden ayrılsam canım sıkılır mı?»</span></p>

  <p class="block8">Bu sözleri öyle ciddiyetle söylemişti ki Laugier ona şaşkın şaşkın bakmakla kalmadı her zamanki alaycılığını da bırakıp ciddi bir tavır takındı.</p>

  <p class="block8"><span class="calibre4">«Demek sahiden üzgünsün ha?»</span></p>

  <p class="block8"><span class="calibre4">«Beni mazur gör...»</span></p>

  <p class="block8"><span class="calibre4">«Elbette dostum... Gayet tabii...»</span></p>

  <p class="block8">Hayır. Artık dayanması imkânsızdı. Sinirleri adamakıllı gerilmişti. Sokaktaki gürültüler bile her zamanki gibi gelmiyordu. Anlamsız konuşmalar, sesler onu deli ediyordu. Otobüs durağında biraz ayakta bekledi, fakat yakında bir taksi durur durmaz koşa koşa yetişti, atladı ve hemen gideceği adresi verdi.</p>

  <p class="block8">En çok neden korktuğunu kendi de bilmiyordu? Kay’ı bulacağından mı, yoksa bulamayacağından mı?</p>

  <p class="block8">Kendine de, ona da müthiş kızgındı, ama neden kızdığını de pek bilemiyordu. Utanıyordu. Müthiş bir utanç duyuyordu.</p>

  <p class="block8">Caddeler birbirini kovalıyordu. Hiçbirini gözü görmüyordu. Hiçbirini tanımıyordu. Kendi kendine:</p>

  <p class="block8"><span class="calibre4">«şıllık kaçmak için yokluğumdan faydalanmıştır,» diyordu.</span></p>

  <p class="block8">Sonra aynı anda:</p>

  <p class="block8"><span class="calibre4">«Ya ben ya da bir başkası... Kim olursa olsun... Veya Cannes'daki jigolosu...»</span></p>

  <p class="block8">Kapının aralığından kendi sokağını seyrediyordu, sanki evinin görünüşünü değiştirmiş bulacağım umuyor gibiydi. Sapsarıydı, böyle olduğunun farkındaydı. Elleri buz gibiydi, alnı ter içinde...</p>

  <p class="block8">Kadın pencerede değildi. Güneşin o kadar hafif, günün yepyeni olduğu sabah saatında ona tatlı bir selâm göndermek için elini hafifçe cama uzattığı pencerede onu bulamadı. Basamakları dörder dörder çıktı, sonuncudan bir kat önce durakladı, o kadar kızgındı ki hiddetinden dolayı utanıyor, kendine acıyordu, bir an duraklayarak kendini toplamak istedi. Daha iki saat önce kadın orada merdivenin tırabzanına dayanmış duruyordu.</p>

  <p class="block8">Orada daha fazla beklemesi imkânsızdı. Gidip gitmediğini bir an önce öğrenmek ihtiyacındaydı. Kapıya dayandı, anahtarı kilide soktu, kapı içerden açıldığı halde hâlâ anahtarı çevirmeye çalışıyordu.</p>

  <p class="block8">Kay oradaydı, gülümsüyordu.</p>

  <p class="block8"><span class="calibre4">«Gel,» dedi yüzüne bakmadan.</span></p>

  <p class="block8"><span class="calibre4">«Nen var?»</span></p>

  <p class="block8"><span class="calibre4">«</span>Bir şeyim yok. Gel.»</p>

  <p class="block8">Sırtında siyah ipek robu vardı. Herhalde onu bir türlü değiştirip başkasını giyememişti. İşlemeli beyaz bir yaka takmıştı. Bilmiyordu, sebepsiz yere bu yaka onu sinirlendirdi.</p>

  <p class="block8"><span class="calibre4">«Gel. Yemek hazır, biliyorsun.»</span></p>

  <p class="block8">Pekâlâ görüyordu. Uzun zamandan beri ilk defa bu odayı derlenmiş toplanmış buluyordu. Hatta pencerenin ardında ihtiyar musevi terziyi bile seçiyordu, ama ona dikkat etmekten hiç hoşlanmıyordu.</p>

  <p class="block8">Hiçbir şeye dikkat etmiyordu. O kadar şaşkına dönen Kay'a bile. Biraz önce Laugier'nin gözlerinde bulduğu o saygılı itaatkâr hali Kay'da da görüyordu. Her halde şiddetli buhranlar karşısında kalan insanlar bundan başka takınacak bir tavır bulamıyorlardı.</p>

  <p class="block8">Direncinin sonuna gelmişti, bunu anlamıyorlar mıydı hâlâ? Bıkmıştı, usanmıştı artık! Nelerden? Bir takım sorulardan. Kendi sorduğu suallerden. Bunlar onu hasta ediyor, sinirlerini bozuyordu.</p>

  <p class="block8"><span class="calibre4">«Haydisene?»</span></p>

  <p class="block8"><span class="calibre4">«Geliyorum François. Düşünmüştüm ki...»</span></p>

  <p class="block8">Ne düşünmüştü. Kendisine yemek hazırlamayı. Biliyordu bunu, görüyordu kör değildi. Ne olacak yani? Onu bunun için mi, bu genç bir evli kadın hali için mi sevmişti? Hayatlarının durgun bir akışa kavuşması mümkün müydü?</p>

  <p class="block8">Kendisi için mümkündü.</p>

  <p class="softbreak"> </p>

  <p class="block8"><span class="calibre4">«Ocakta tencere var...»</span></p>

  <p class="block8">Tencere isterse yansın kavrulsun. Odasının lambası da kırksekiz saat yanmamış mıydı? Kendisi ilgilenmiş miydi lambayla?</p>

  <p class="block8"><span class="calibre4">«Gel.»</span></p>

  <p class="block8">Adam neden korkuyordu? Kadından mı? Kendinden mi? Kalabalığın içine dalmak, onunla yürümek, yabancılara <span class="calibre4">çarpmak, ayaklarına basan veya itip geçen, bir «affedersin» demeyen insanların arasında dolaşmak, Kay’ın daima sonuncu adım verdiği sigaraları rujuyle boyadığını görüp sinirlerini ayağa kaldırmak.</span></p>

  <p class="block8">Bütün bunlara muhtaçtı şimdi.</p>

  <p class="block8">Kadının buna inandığı doğru muydu?</p>

  <p class="block8">Şimdi ikisi de sokakta kaldırım üstündeydiler.</p>

  <p class="block8">Ama erkek ne yapacağım, ne yana gideceklerini bilemiyor, kadın da ona bir şey sormak cesaretini kendinde bulamıyordu.</p>

  <p class="block8">Kaderinin bütün oyunlarını kabul etmekten gelen bir boyun eğişle kadının kolunu tuttu ve hafif; bir sesle tekrarladı:</p>

  <p class="block8"><span class="calibre4">«Gel...»</span></p>

  <p class="block8">Yorucu saatlar geçirdiler. Sanki sadist bir zevkle daha önce birlikte nereleri tanımışlarsa oraları yeni baştan gezdirmekten hoşlanır gibiydi.</p>

  <p class="block8">Kafeteryadan Rockefeller Center'e kadar her yanda ilk gelişlerinde yeyip içtikleri şeyleri ısmarlıyor, kadını uzun uzun, zalimce inceliyor, telaşla şu soruları soruyordu:</p>

  <p class="block8"><span class="calibre4">«Buraya daha önce kiminle gelmiştin?»</span></p>

  <p class="block8"><span class="calibre4">«Ne demek istiyorsun?»</span></p>

  <p class="block8"><span class="calibre4">«Sual sorma. Cevap ver. Bir kadın sorulan soruya başka bir soruyla karşılık vermeye çalışırsa, yalan söylüyor demektir.»</span></p>

  <p class="block8"><span class="calibre4">«Ne demek istediğini anlamıyorum François.»</span></p>

  <p class="block8"><span class="calibre4">«Buraya sık sık geldiğini söylemiştin. İtiraf et ki buraya yalnız gelmen inanılır</span> bir şey olmaz.»</p>

  <p class="block8"><span class="calibre4">«Jessie'yle birlikte geldiğim olurdu.»</span></p>

  <p class="block8"><span class="calibre4">«Daha başka.»</span></p>

  <p class="block8"><span class="calibre4">«Bilmiyorum.»</span></p>

  <p class="block8"><span class="calibre4">«Hangi erkekle geldin?»</span></p>

  <p class="block8"><span class="calibre4">«Belki, evet, epey oluyor, Jessie'nin bir tanıdığıyla birlikte gelmiştim.»"</span></p>

  <p class="block8"><span class="calibre4">«Aşığındı değil mi bu adam?»</span></p>

  <p class="block8"><span class="calibre4">«Fakat...»</span></p>

  <p class="block8"><span class="calibre4">«İtiraf et.»</span></p>

  <p class="block8"><span class="calibre4">«Yani... Demek istediğim... Evet, sanırım... Bir kere taksideyken...»</span></p>

  <p class="block8">Adam taksinin içini gözünün önüne getiriyordu, şoförün sırtını, karanlıkta beyaz lekeler halindeki insan yüzlerini. Kalabalığın içindeki Öpüşmelerin tadı sanki dudaklarındaydı.</p>

  <p class="block8">Homurdanıyordu:</p>

  <p class="block8"><span class="calibre4">«şıllık.»</span></p>

  <p class="block8"><span class="calibre4">«Bunların öyle önemi yok ki Frank...»</span></p>

  <p class="block8">Niye birdenbire onu Frank diye çağırmıştı.</p>

  <p class="block8"><span class="calibre4">«Ya o, ya bir başkası, değil mi?... Bir eksik veya bir fazla...»</span></p>

  <p class="block8">Nasıl isyan etmesin? Kadının utangaç duruşundan, sessizliğinden dolayı da ona kızıyordu. Sokağa sürüklüyordu, sanki ne olduğu anlaşılmaz bir kuvvet onu, hep daha ötelere çekiyormuş gibiydi.</p>

  <p class="block8"><span class="calibre4">«Ya bu sokaktan! Daha önce buradan da bir erkekle geçtin değil mi?»</span></p>

  <p class="block8"><span class="calibre4">«Hayır. Bilmiyorum artık.»</span></p>

  <p class="block8"><span class="calibre4">«New York o kadar büyük ki değil mi? Ama sen bu şehirde yıllarca yaşadın. Bizimkine benzeyen o küçük barlara, başka başka erkeklerle gittiğini, o sırada «sizin» şarkınızın sayılan başka plaklar çaldığını inkâr edebilir misin?»</span></p>

  <p class="block8"><span class="calibre4">«Hiçbir zaman kimseyi sevmedim Frank.»</span></p>

  <p class="block8"><span class="calibre4">«Yalan söylüyorsun.»</span></p>

  <p class="block8"><span class="calibre4">«Neye istersen ona inan. Ben kimseyi sevmedim şimdiye kadar. Seni sevdiğim gibi kimseyi sevmedim...»</span></p>

  <p class="block8"><span class="calibre4">«Tabii sinemalara da giderdiniz? Senin erkeklerle sinemalara gidip karanlık köşelerde hayvanca işler de yapmışsındır.</span> İtiraf et bunları.»</p>

  <p class="block8"><span class="calibre4">«Bilmiyorum.»</span></p>

  <p class="block8"><span class="calibre4">«Tamam işte. Broadway'deydi değil mi? Sinemayı göster bana.»</span></p>

  <p class="block8"><span class="calibre4">«Belki Capitol sineması. Bir defa oldu bu.»</span></p>

  <p class="block8">Sinema yüz metre uzaktaydı, sarı kırmızı ışıkları yanıp sönüyordu.</p>

  <p class="block8"><span class="calibre4">«Kiminleydin</span>?»</p>

  <p class="block8"><span class="calibre4">«Bir deniz subayı. Bir Fransız.»</span></p>

  <p class="block8"><span class="calibre4">«Uzun zaman sürdü mü dostluğunuz?»</span></p>

  <p class="block8"><span class="calibre4">«Yalnız bir hafta tatili. Vapuru Boston'daydı...</span></p>

  <p class="block8">Hafta tatilini geçirmek için arkadaşıyla beraber New York'a gelmişti.»</p>

  <p class="block8"><span class="calibre4">«Demek ikisini de birden idare ettin?»</span></p>

  <p class="block8"><span class="calibre4">«Dostu durumu anlayınca yanımızdan ayrıldı.»</span></p>

  <p class="block8"><span class="calibre4">«Bahse girerim ki onlarla sokakta tanışmışsındır.»</span></p>

  <p class="block8"><span class="calibre4">«Doğru. Onları üniformalarından tanıyordum. Fransızca konuştuklarını duyuyordum. Fransızca anladığımı bilmiyorlardı, birden onlara gülümsedim. Benimle konuşmaya başladılar...»</span></p>

  <p class="block8"><span class="calibre4">«Adam seni hangi otele götürdü? Nerede yattınız o gece? Cevap ver.»</span></p>

  <p class="block8">Kadın susuyordu.</p>

  <p class="block8"><span class="calibre4">«Haydi cevap ver?»</span></p>

  <p class="block8"><span class="calibre4">«Niye bunu o kadar bilmek istiyorsun? Boş yere</span> kendini üzüyorsun.»</p>

  <p class="block8"><span class="calibre4">«Demek bunun hiçbir önemi yoktu, ha?»</span></p>

  <p class="block8"><span class="calibre4">«Hangi otele?»</span></p>

  <p class="block8">Kadın boyun eğdi, kaderin eline bıraktı kendini.</p>

  <p class="block8"><span class="calibre4">«Lotus'</span>a» dedi.</p>

  <p class="block8">Adam kahkahadan kırıldı, onun kolunu bıraktı.</p>

  <p class="block8">«Şu işe bak, bu hepsinden hoş kaçtı. Şu kaderin işine bak. Demek ilk gecemizde seni sabaha karşı o otele götürdüğüm zaman, sen...»</p>

  <p class="block8"><span class="calibre4">«François.»</span></p>

  <p class="block8"><span class="calibre4">«Evet haklısın. Çok budalayım değil mi? Dediğin doğru, bunların hiç önemi yok.»</span></p>

  <p class="block8">Sonra birkaç adım atıp durdu:</p>

  <p class="block8"><span class="calibre4">«Yine bahse girerim ki senin subayın evliydi, sana karısından da bahsetti. Çocuklarının resmini bile gösterdi.»</span></p>

  <p class="block8">Sabit bakışı önündeydi, odasındaki duvarda asılı duran çocukların resmini görüyordu. Kadını hep ötelere sürüklüyordu. Küçük barların önüne gelmişlerdi. Kabaca içeri itti.</p>

  <p class="block8"><span class="calibre4">«Buraya başka bir erkekle gelmediğine emin misin, kesin bir şekilde emin misin söyle? Bunu hemen itiraf etmen daha iyi, görüyorsun.»</span></p>

  <p class="block8"><span class="calibre4">«Buraya sadece seninle geldim.»</span></p>

  <p class="block8"><span class="calibre4">«Olabilir,» dedi. «Ne de olsa bir defasında sözün doğrudur.»</span></p>

  <p class="block8">Söylediklerinden dolayı kadın ona gücenmiyordu. Orada her zamanki tavrıyla duruyor, elini uzatıp bir 'nikel' alıyor, bir alışkanlığı sürdürürcesine uslu uslu müzik kutusuna gidiyor, parayı atıp plaklarım çaldırıyordu.</p>

  <p class="block8"><span class="calibre4">«İki skoç...»</span></p>

  <p class="block8">Üç dört kadeh içti.</p>

  <p class="block8">Erkekse onu gözünün önünde başka başka erkeklerle her gece barları dolaşırken, hep 'sonuncu bu' diyerek bir içki daha ısmarlarken, hep sonuncu sigarasını yakarken, bir erkeği yüksek ökçelerinden ötürü biraz eğik durarak kaldırımlarda beklerken, acıyan ayaklan için sızlanıp erkeğin koluna tutunurken görür gibiydi.</p>

  <p class="block8"><span class="calibre4">«Geri dönsek mi artık?»</span></p>

  <p class="block8"><span class="calibre4">«Hayır.»</span></p>

  <p class="block8">Müziği dinlediği yoktu. Kendi içini seyreder gibiydi. Birden hesabı ödedi, saatlardır tekrarladığı bir sözü yeniden söyledi:</p>

  <p class="block8"><span class="calibre4">«Haydi gel.»</span></p>

  <p class="block8"><span class="calibre4">«Nereye gidiyoruz?»</span></p>

  <p class="block8"><span class="calibre4">«Başka anıları aramaya... Yani herhangi bir yere gitsek de olur öyle değil mi?»</span></p>

  <p class="block8">Bir dans salonunu görünce hemen sorguya başlıyordu:</p>

  <p class="block8"><span class="calibre4">«Dans eder misin?»</span></p>

  <p class="block8">Bozuldu. Sordu:</p>

  <p class="block8"><span class="calibre4">«Canın dans etmek mi istiyor?»</span></p>

  <p class="block8"><span class="calibre4">«Ben dans eder misin, diye soruyorum?»</span></p>

  <p class="block8"><span class="calibre4">«Tabii dans ederim François.»</span></p>

  <p class="block8"><span class="calibre4">«Nereye giderdin canın dans isteyince? Orasını göster bana... Ne öğrenmek istediğimi anlıyorsun. Hem bak... O erkeğe rastlayacak olursak... Yani... Yatmış olduğun bir adama... Bugün yarın başımıza gelecek bu... Belki geldi bile şimdiye kadar... 'İşte bu' deyip göster bana...»</span></p>

  <p class="block8">Hafifçe ona döndü, kadının beynine kanın hücum ettiğim, gözlerinin parladığını gördü, ama acımadı hiç, ona acıması büyük bir ıstırap veriyordu.</p>

  <p class="block8"><span class="calibre4">«Söyle yoksa, ona daha önce rastladık mı?»</span></p>

  <p class="block8"><span class="calibre4">«Yok, hayır.»</span></p>

  <p class="block8">Ağlıyordu kadın. Ağlamadan ağlıyordu. Hani, annelerinin ellerinden çekerek sürükledikleri çocuklar vardır, onların ağlayışı gibi.</p>

  <p class="block8"><span class="calibre4">«Taksi!»</span></p>

  <p class="block8">Kadını arabaya sokuyordu.</p>

  <p class="block8"><span class="calibre4">«Bu anılarını canlandırır. Kimdi o taksideki adam? New York'ta modadır değil mi taksilerde sevişmek? Kimdi o adam?»</span></p>

  <p class="block8"><span class="calibre4">«Jessie'nin bir dostu, sana daha önce de söyledim ya. Ya da kocası Ronald'ın bir arkadaşı. Rasgele karşılaştığım biri.»</span></p>

  <p class="block8"><span class="calibre4">«Ya da?»</span></p>

  <p class="block8">Her şeyi yüzüne vurmakta zalimce bir istek duyuyordu.</p>

  <p class="block8"><span class="calibre4">«</span>42inci sokakta küçük Fransız lokantasında...»</p>

  <p class="block8"><span class="calibre4">«Size şampanya ikram etti! Sonra Jessie, tıpkı senin denizcinin arkadaşı gibi habersizce çekip gitti.</span></p>

  <p class="block8">Hemencecik anladılar durumunuzu... İnelim burda.»</p>

  <p class="block8">İlk defa karşılaştıkları sosisçi dükkânını, köşe başını bir daha görüyorlardı.</p>

  <p class="block8"><span class="calibre4">«Yapmak istediğin ne?»</span></p>

  <p class="block8"><span class="calibre4">«Hiç. Eski anıları yaşamak! Ya burada?»</span></p>

  <p class="block8"><span class="calibre4">«Ne demek istiyorsun?»</span></p>

  <p class="block8"><span class="calibre4">«Pekâlâ anladın. Burada yemek yemeye ilk defa o gece gelmedin ya... Evine, Jessie'ye o kadar yakın bir yer! İkinizi de artık tanıdığıma göre, biliyorum, burada erkeklerle kırıştırmadan duramamışsınızdır. Erkeklerle ahbaplık kurmasını çok güzel beceriyorsun! Öyle değil mi Kay?»</span></p>

  <p class="block8">Yüzüne dosdoğru bakıyordu. Sapsarı yüzünün çizgileri gerilmiş. Gözleri bir noktaya dikili. Kadının kolunu zalimcesine sıkıyordu, parmakları kıskaç gibiydi.</p>

  <p class="block8"><span class="calibre4">«Haydi gel.»</span></p>

  <p class="block8">Gece bastırmıştı. Jessie'nin evinin önünden geçiyorlardı. Kay pencerede ışık olduğunu görünce şaşırdı.</p>

  <p class="block8">Birden durakladı.</p>

  <p class="block8"><span class="calibre4">«Bak François.»</span></p>

  <p class="block8"><span class="calibre4">«Peki ne var? Dostun mu geri gelmiş? Belki de sizin Enrico'nuzdur. Yukarı çıkmak istersin değil mi? Söyle yukarı çıkmak ister misin?»</span></p>

  <p class="block8">Sesi tehdit eder gibiydi.</p>

  <p class="block8"><span class="calibre4">«Peki, ne bekliyorsun? Korkuyorsun değil mi? Seninle birlikte yukarı çıkıp orada gizlenen bütün pisliklerini görmemden korkuyorsun değil mi?» Bunun üzerine, hıçkırıkla daha da kalınlaşan sesiyle onu çekip:</span></p>

  <p class="block8"><span class="calibre4">«Gel,» diyen kadın oldu.</span></p>

  <p class="block8">Yine yürümeye başladılar. Bir kere daha o beşinci cadde boyunca yürüyorlardı. Başları önlerinde, sessiz, kendi içlerindeki acı ve buruk ne varsa onlardan başka bir şeyi görmeden yürüyorlardı.</p>

  <p class="block8"><span class="calibre4">«Sana bir soru soracağım Kay,» dedi adam.</span></p>

  <p class="block8">Kendine hâkim olmuş, sükûnete kavuşmuş gibi görünüyordu.</p>

  <p class="block8">Kadın belki bir parçacık umutla, her şeye boyun eğmiş bir insan haliyle cevap verdi:</p>

  <p class="block8"><span class="calibre4">«Dinliyorum.»</span></p>

  <p class="block8"><span class="calibre4">«Açıkça cevap vereceğine söz ver.»</span></p>

  <p class="block8"><span class="calibre4">«Yemin ederim.»</span></p>

  <p class="block8"><span class="calibre4">«Söyle bana öyleyse, hayatına şimdiye kadar kaç erkek girdi?»</span></p>

  <p class="block8"><span class="calibre4">«Ne demek istiyorsun?»</span></p>

  <p class="block8">Adam hemen tecavüze geçmeye hazırdı, sert bir sesle:</p>

  <p class="block8"><span class="calibre4">«Anlamıyor musun?» dedi.</span></p>

  <p class="block8"><span class="calibre4">«Bir kadının hayatına girmekten ne kastediyorsun?»</span></p>

  <p class="block8"><span class="calibre4">«Kaç erkek seninle yattı?»</span></p>

  <p class="block8">Sonra alay edercesine:</p>

  <p class="block8"><span class="calibre4">«Yüz mü? Yüzelli mi? Daha mı çok?»</span></p>

  <p class="block8"><span class="calibre4">«Çok daha az.»</span></p>

  <p class="block8"><span class="calibre4">«Yani?»</span></p>

  <p class="block8"><span class="calibre4">«Bilmiyorum, hatırlamıyorum. Düşüneyim.»</span></p>

  <p class="block8">Hakikaten hafızasından bir şeyler bulup çıkarmaya çalışır gibiydi. Dudaklarının kıpırdadığı görülüyordu.</p>

  <p class="block8">Sanki içinden adlar ve sayılar mırıldanıyordu.</p>

  <p class="block8"><span class="calibre4">«Onyedi. Hayır, onsekiz.»</span></p>

  <p class="block8"><span class="calibre4">«Unuttuğun yok ya?»</span></p>

  <p class="block8"><span class="calibre4">«Sanırım, hepsi bu kadar.»</span></p>

  <p class="block8"><span class="calibre4">«Kocan da içlerinde mi?»</span></p>

  <p class="block8"><span class="calibre4">«Affedersin. Kocamı saymayı unuttum. Onunla ondokuz oluyor sevgilim. Ama bütün bunların o kadar önemi yok ki!»</span></p>

  <p class="block8"><span class="calibre4">«Gel.»</span></p>

  <p class="block8">Geriye döndüler. Kafalarının, vücutlarının içi boşalmış gibi bitkindiler. Bir şey konuşmuyorlardı. Ne söyleyebileceklerini düşünemiyorlardı.</p>

  <p class="block8">Washington Square... Greenwich Village'in taşra sokaklarına benzer tenhalığı... Çinli'nin altındaki dükkânda çiğ ışıkta çalışan ütücü... İtalyan lokantasının küçük süslü perdeleri...</p>

  <p class="block8"><span class="calibre4">«Çık.»</span></p>

  <p class="block8">Kadının arkasından o kadar sakin, o kadar soğukkanlı çıkıyordu ki kadının sırtı ürpermeler geçiriyordu.</p>

  <p class="block8">Adam kapıyı açtı.</p>

  <p class="block8">Adaleti yerine getirmeye memur bir kimse gibiydi.</p>

  <p class="block8"><span class="calibre4">«Artık yatabilirsin,» dedi.</span></p>

  <p class="block8"><span class="calibre4">«Ya sen?»</span></p>

  <p class="block8">O mu? Öyle ya kendisi ne yapacaktı? Perdenin arkasına geçti, alnını cama yapıştırdı. Odanın içinde kadının dolaştığım duyuyordu. İnsanın içine girdiğinde çıkan o somya gıcırtısını duydu, ama bu sert yalnızlığına kendini uzun zaman bırakmaktan vazgeçmedi.<br class="calibre5" /></p>

  <p class="block8">Sonra kadının önüne gitti, ona doya doya baktı yüzünün tek bir çizgisi bile oynamıyordu.</p>

  <p class="block8">Dudaklarının ucundan bir ses çıktı:</p>

  <p class="block8"><span class="calibre4">«Sen.»</span></p>

  <p class="block8">Sonra her tonu biraz daha yükselterek, ulur gibi bağırarak aynı sözü tekrar etti:</p>

  <p class="block8"><span class="calibre4">«Sen... Sen... Sen...»</span></p>

  <p class="block8">Yumruğu bir an havada durdu, belki hâlâ kendini tutabileceğini ummuştu.</p>

  <p class="block8"><span class="calibre4">«Sen...»</span></p>

  <p class="block8">Sesi boğuklaşıyordu. Vücudunun bütün ağırlığıyla kadının yüzüne bir, iki, üç defa vurdu.</p>

  <p class="block8">İçindeki özü boşaltıp hıçkıra hıçkıra ağlayarak ve özür dileyerek yanına yıkılıncaya kadar ona vurdu.</p>

  <p class="block8">Tuzlu gözyaşları dudaklarında birbirine karışırken kadın çok uzaktan duyulan bir sesle içini çekti:</p>

  <p class="block8"><span class="calibre4">«Zavallı sevgilim.»</span></p>

  <h1 class="calibre9" id="sigil_toc_id_5">VI.</h1>

  <p class="block8">Bir ebediyet süresince uyumuş olduklarını sanarak sabahın erken saatlarında uyandılar. Saate bakmak ikisinin akıllarına gelmedi.</p>

  <p class="block8">Perdeleri açan Kay bağırdı:</p>

  <p class="block8"><span class="calibre4">«Gel bak, François.»</span></p>

  <p class="block8">Bu odada oturdukları zamandan beri ilk defa küçük musevi terziyi, masası başında bağdaş kurmadan oturmuş gördüler. Herkes gibi bir sandalye üzerine oturmuştu, hasır bir sandalyeydi bu. Herhalde onu Polonya sınırlarından ya da memleketi Ukrayna'dan getirmişti. Masaya dirseğini dayamış, çiçekli fayans bir tabaktaki reçeli ekmeğine sürüyor, sessiz sedasız önüne bakıyordu.</p>

  <p class="block8">Akşamları çalıştığı dikişin yanına kordonla indirdiği elektrik ampulü hâlâ başının üstünde yanmaktaydı.</p>

  <p class="block8">Yemeğini ağır ağır merasimli bir şekilde yiyordu. Gözünün önünde makasları, kurşuni kalın kâğıttan patronların asılmış olduğu duvar duruyordu.</p>

  <p class="block8">Kay:</p>

  <p class="block8"><span class="calibre4">«Dostum o benim. Onu memnun etmenin çaresini bulmalıyım,» dedi.</span></p>

  <p class="block8">Kendilerini mutlu hissediyorlardı.</p>

  <p class="block8"><span class="calibre4">«Biliyor musun saat daha sabahın yedisi!»</span></p>

  <p class="block8">Buna rağmen en küçük bir yorgunluk duymuyorlardı. Sadece içlerindeki rahatlık hissi zaman zaman en anlamsız nedenlerle onları gülümsemeye zorluyordu. Kadının giyinmesini seyrediyordu. Kahvesine sıcak su koyarken düşüncesini yüksek sesle bildirdi:</p>

  <p class="block8"><span class="calibre4">«Dün akşam dostunun evinde ışık gördüğümüze göre herhalde biri vardı.»</span></p>

  <p class="block8"><span class="calibre4">«Jessie geri dönmüşse şaşarım buna.»</span></p>

  <p class="block8"><span class="calibre4">«Eşyalarını bulmak seni memnun eder değil mi?»</span></p>

  <p class="block8">Erkeğin cömertliğinden gelen bu teklifi kabul etmeye cesaret edemiyordu.</p>

  <p class="block8">Erkek:</p>

  <p class="block8"><span class="calibre4">«Dinle,» dedi. «Seni oraya götüreceğim. Ben aşağıda beklerim, sen çıkarsın.»</span></p>

  <p class="block8"><span class="calibre4">«Öyle mi dersin?»</span></p>

  <p class="block8">Kadının şu anda ne düşündüğünü de biliyordu, orada Enrico'ya veya arkadaşının kocası olan Ronald'a rastlamak tehlikesinden çekiniyordu.</p>

  <p class="block8"><span class="calibre4">«Gidiyoruz.»</span></p>

  <p class="block8">Ve yola çıktılar, o kadar erkendi ki sokağın görünüşünde bilmedikleri tatlar vardı. Elbette her ikisinin de erken saatlerde sokaklarda dolaştıkları olmuştu, fakat sabah sabah birlikte ilk defa sokağa çıkıyorlardı.</p>

  <p class="block8">Geceleri, kaldırım boyunca barlarda o kadar avarelik etmiş iki insan, sabah temizliğini yapan şehrin o canlı telâşı arasında erken saatların tazeliğinde ruhlarını yıkar gibiydiler.</p>

  <p class="block8"><span class="calibre4">«Görüyorsun ya. Pencerenin biri açık. Sen çık yukarı. Ben burada bekliyorum.»</span></p>

  <p class="block8"><span class="calibre4">«Benimle beraber gelmeni isterim François. Kabul et, ne olur?»</span></p>

  <p class="block8">Lüksü olmayan, orta sınıfa has, temiz merdivenlerden tırmandılar. Bazı kapıların önünde paspaslar vardı, ikinci katta bir hizmetçi iri göğüslerini titreterek kapının tokmağım parlatıyordu.</p>

  <p class="block8">Erkek, Kay'ın biraz korku içinde bulunduğunu, atıldıkları işin bir çeşit deney olduğunu bilmiyor değildi.</p>

  <p class="block8">Onun için her şey ne kadar basitti, ev ne kadar alelade, dürüst, esrarsız görünüyordu. Kadın zili çaldı, erkeğe bakarken dudakları titriyordu.</p>

  <p class="block8">Boşlukta çınlayan zilin sesine hiçbir karşılık gelmedi.</p>

  <p class="block8"><span class="calibre4">«Saat kaç?»</span></p>

  <p class="block8"><span class="calibre4">«Dokuz.»</span></p>

  <p class="block8"><span class="calibre4">«Müsaade eder misin?»</span></p>

  <p class="block8">Komşu dairenin kapışım çaldı ve altmış yaşlarında, yıpranmış bir robdöşambr giyinmiş dazlak kafasının etrafındaki saçları karmakarışık bir adam elinde bir kitapla kapıyı açtı. Gözlüklerinin üstünden ona bakabilmek için başını eğmek zorunda kaldı.</p>

  <p class="block8"><span class="calibre4">«Ha. Siz misiniz küçük bayan. Zaten bu günlerde uğrayacağınızdan emindim. Bay Enrico bilmem sizi bulabildi mi? Dün gece geldi buraya. Yeni adresinizi bırakıp bırakmadığınızı sordu. Apartmanda size ait bazı eşyaların bulunduğunu, onları size vermek istediğini anladım.»</span></p>

  <p class="block8"><span class="calibre4">«Çok teşekkür ederim Bay Bruce. Sizi rahatsız ettiğim için özür dilerim. Buraya gelenin Enrico olup olmadığını kesin olarak öğrenmek istiyorum.»</span></p>

  <p class="block8"><span class="calibre4">«Arkadaşınız bayandan yeni haber aldınız mı?»</span></p>

  <p class="block8">Bütün bu konuşmalar ne kadar harcıâlem, beylik şeylerdi. Sokağa çıktıklarında Combe'a anlatmaya başladı:</p>

  <p class="block8"><span class="calibre4">«Bilmiyorum, nasıl oluyor da anahtar Enrico'da bulunuyor. Yahut belki şöyledir, Jessie, Panama'nın havasına dayanamayıp kocasını bırakarak buraya döndüğünde önce Bronx'da bir oda tutmuştu. O sıralarda Madison Caddesi'ndeki bir müessesede telefon memuru olarak çalışıyordu. Enrico'ya rastladıktan ve onunla beraber yaşamaya karar verdikten sonra -ne düşünürsen düşün, aralarındaki münasebetin bu hale girebilmesi için beş ayın geçmesi gerekti-bu eve gelip yerleşmesinde ısrar eden Enrico oldu. O sadece nasıl ödeyecekti, anlıyorsun değil mi?</span> Bilmiyorum bunu aralarında nasıl hallettiler, ama şimdi belki de bu apartmanın Enrico'nun kendi adına kiralamış olabileceği aklıma geliyor.</p>

  <p class="block8"><span class="calibre4">«Niye ona telefon etmiyorsun?»</span></p>

  <p class="block8"><span class="calibre4">«Kime?»</span></p>

  <p class="block8"><span class="calibre4">«Enrico'ya yavrum. Mademki anahtar onda ve senin eşyaların da içerde, çok tabii</span> bir şey bu.»</p>

  <p class="block8">Erkek her şey tabii olsun istiyordu. Bu sabah da tabii idi zaten.</p>

  <p class="block8"><span class="calibre4">«Gerçekten bunu istiyor musun?»</span></p>

  <p class="block8">Elini sıktı:</p>

  <p class="block8"><span class="calibre4">«Rica ederim.»</span></p>

  <p class="block8">Kadını koluna takarak en yakın mezeciye götürdü.</p>

  <p class="block8">Oraya vardıklarında kadın Jessie'nin dostunun saat ondan önce işe gitmediğini hatırladı. Orada sessiz sadasız beklediler. Öyle ki, onları gören karı koca sanabilirdi.</p>

  <p class="block8">İki defa telefon kulübesinden suratı asık çıktı. Üçüncüsünde kadının camın ötesinden konuştuğunu, ilk defa geçmişiyle temasa geçmiş olduğunu gördü. Ama ona bakıp, gülümsemekten, her şeyden memnun ve her şeyden özür dilercesine mahcup bir şekilde gülümsemekten vazgeçmedi.</p>

  <p class="block8"><span class="calibre4">«Gelecek. Dargın değilsin ya? Başka türlü hareket edemezdim. Hemen otomobile atlayıp on dakikaya kadar buraya geleceğini söyledi. Bana fazla izahat vermedi, bürosunda biri vardı. Ancak şunu anlayabildim, anahtarı postadan almış, üzerinde Ronald'ın adı bulunan bir zarfın içinden çıkmış.»</span></p>

  <p class="block8">Güney Amerikalının gelmesini beklerken koluna girip girmeyeceğini merak ediyordu, kadın hiç tereddütsüz bunu yerine getirdi. Erkeğin gözlerine son defa baktı, bir söz veriyormuş gibi açık renkteki gözlerini gösterdi.</p>

  <p class="block8">Aydınlık bakışını ve dudaklarının rica bükülüşünü görmesini, aynı zamanda cesaretli ve hoşgörülü olmasını istiyordu.</p>

  <p class="block8">Erkeğin ne cesarete, ne hoşgörürlüğe ihtiyacı vardı. Kendini o kadar her şeyin dışında hissediyordu ki, ciddiyetini muhafaza etmekte zorluk çekiyordu.</p>

  <p class="block8">Bu Enrico, yani Ric üzerinde bir dünya kurduğu insan, basbayağı ufacık tefecik bir adamdı. Çirkin sayılmazdı belki, ama o kadar harcıâlem gösterişsiz bir tipti ki! Durum icabı Kay’a doğru hızla atılmak, ve biraz teatral bir jestle iki elini coşkun bir şekilde tutup sallamak gerektiğini sanıyordu.</p>

  <p class="block8"><span class="calibre4">«Bak başımıza gelenlere zavallı Kay'cığım.»</span></p>

  <p class="block8">Kadın çok tabii bir şekilde adamı ona tanıttı:</p>

  <p class="block8"><span class="calibre4">«Bir dost, François Combe. Önünde konuşabilirsin. Ona her şeyi anlattım.»</span></p>

  <p class="block8">Senli benli konuşmaktan çekinmiyordu.</p>

  <p class="block8"><span class="calibre4">«Hemen eve gidelim, çünkü onbeş dakikaya kadar büromda önemli bir randevum var. Taksiyi bırakmadım.»</span></p>

  <p class="block8">Önde yürüyordu. Hakikaten ufak tefek, iki dirhem bir çekirdekti. Ardında hafif bir lavanta kokusu bırakıyordu. Esmer ve briyantinli saçlarında saç kıvırma âletinin izleri görülüyordu.</p>

  <p class="block8">Cebinden anahtarı araştırıyordu, bir anahtar tomarı çıkardı. Combe bu gözlemi sevinç duyarak kaydetti, çünkü anahtar dolu tomarı taşıyan insanlardan hiç hoşlanmazdı. Apartmanınla onların arasında değildi, anahtarı yeleğin cebinde bulup çıkartana kadar ayakları döşeme üzerinde tepindi durdu.</p>

  <p class="block8"><span class="calibre4">«Eve gelip de kimseyi bulmayınca o kadar şaşkına döndüm ki.</span> Şu sevimli ihtiyar komşunun zilini çaldım, benim için bırakılmış pusulayı o bana verdi.»</p>

  <p class="block8"><span class="calibre4">«Bana da.»</span></p>

  <p class="block8"><span class="calibre4">«Biliyorum. Bunu da ondan öğrendim. Seni nerede bulacağımı bilemiyordum.»</span></p>

  <p class="block8">Hemen gülümsemekte olan Combe'a acele bir göz kırptı.</p>

  <p class="block8">Belki de Kay'dan herhangi bir izahat bekliyordu, ama kadın bir şey söylemedi, sadece mutlu bir gülüşle yetindi.</p>

  <p class="block8"><span class="calibre4">«Sonra dün anahtar postadan geldi, başka mektup falan almadan dün gece geldim buraya.»</span></p>

  <p class="block8">Tanrım! Bütün bunlar ne kadar basitti. Ve bayağıydı. Açık pencere müthiş bir hava cereyanına sebep oluyordu, içeri girer girmez kapıyı hemen kapatmaları gerekti. Apartman katı, New York'ta binlerce eşi bulunan küçücük anlamsız bir yerdi. Aynı salon içleri, koltukların yanma, elle tutulacak kadar yakın konmuş aynı yuvarlak masalar, pencere yanındaki tek sıralı aynı kitap rafları.</p>

  <p class="block8">Kay ve Jessie işte burada yaşamışlardı.</p>

  <p class="block8">Combe farkına varmadan gülümsüyordu. Belki bakışında biraz da alay eder gibi bir hal vardı, ama hemen Kay'ın bazı anlarda cam sıkılıp sıkılmadığını düşündü. Kadının sürdüğü hayat, boyuna küçük adlarıyla anılan bu erkek adlarını dinlemek nasıl bir acı veriyordu?</p>

  <p class="block8">İşte onlardan biri önündeydi, onun sabahın saat onunda renkli kravatına bir inci iğne takmış olduğunu gözden kaçırmıyordu.</p>

  <p class="block8">Kay, pencereyi örttükten sonra odaya girdi.</p>

  <p class="block8"><span class="calibre4">«Bana biraz yardım eder misin François.» Bu sözünün bir nezaket eseri olduğunu yakınlığın gerektirdiği bir rolü ona oynatmak istediğim anlıyordu.</span></p>

  <p class="block8">Yıpranmış bir çantayı dolaptan çıkarıp açtı:</p>

  <p class="block8"><span class="calibre4">«Ama Jessie eşyalarını götürmemiş!» diye,</span> şaşkınlığını belirtti.</p>

  <p class="block8">Enrico bir sigara yakarak anlattı:</p>

  <p class="block8"><span class="calibre4">«Sana izah edecektim zaten. Bu sabah bir mektup geldi. Santa Clara gemisinden yazmış.»</span></p>

  <p class="block8"><span class="calibre4">«Gemi denize açıldı mı?»</span></p>

  <p class="block8"><span class="calibre4">«Kocası kendisiyle birlikte vapura binmeye zorlamış. Bir aralık korktuğum gibi cereyan etmedi olup bitenler. Adam buraya geldiğinde her şeyi iyice öğrenmişti. Jessie'nin bir kamarotla bana yolladığı mektubu sana göstereceğim. Kocası yanından hiç ayrılmıyormuş. Adam buraya gelir gelmez şu suali sormuş:</span></p>

  <p class="block8"><span class="calibre4">«Yalnız mısın?»</span></p>

  <p class="block8"><span class="calibre4">«Görmüyor musun?»</span></p>

  <p class="block8"><span class="calibre4">«Dostun şimdi gelecek mi?»</span></p>

  <p class="block8">Enrico, Amerikalı kadınlar gibi sigarasını elinde tutarak devam etti:</p>

  <p class="block8"><span class="calibre4">«Jessie'yi bilirsin. Mektubunda yazmıyor ama, herhalde her şeyi inkâr etmiş, ona bir komedi oynamaya kalkmış!»</span></p>

  <p class="block8">Combe'un bakışı Kay’ınkiyle birleşti, ikisi de gülümsediler.</p>

  <p class="block8"><span class="calibre4">«Herhalde Ronald çok soğukkanlı olmalı.»</span></p>

  <p class="block8"><span class="calibre4">«Bu yolculuğu bilhassa bunun için yapmıştır. Kimbilir durumu nerden haber aldıysa hemen yola çıkmış. Dolaba doğru yürümüş, Jessie duyduklarının yalan olduğunu yeminle söylerken, kocası pijamamı ve</span> robdöşambrımı çıkarıp önüne atmış.»</p>

  <p class="block8">Pijama ve robdöşambr hâlâ ortadaydı. Çizgili, yepyeni bir robdöşambr ve soluk kırmızı renkte isminin baş harfleri işlenmiş ipek bir pijama.</p>

  <p class="block8"><span class="calibre4">«O ağlaşıp dururken kocası eşyalarını derlemiş</span> toplamış. Yalnız Panama'dan gelirken getirdiği eşyaları alıp götürmesine izin vermiş, Jessie'yi bilirsin.»</p>

  <p class="block8">Bu küçük cümleyi biraz önce bir defa daha söylemişti. Niye Combe'a da Jessie'yi tanıyormuş gibi bir duygu gelmişti? Yalnız Jessie değil, Kay bile şimdi ona o kadar anlaşılır geliyordu ki kendi kendisiyle eğleniyordu.</p>

  <p class="block8"><span class="calibre4">«Jessie'yi bilirsin. Bazı roplarımı, ufak tefek şeylerimi bırakmaya bir türlü katlanamadığı için, boyuna: Vallahi Ronald, bunu ben kendi paramla aldım</span>, deyip durmuştur, değil mi?»</p>

  <p class="block8">Enrico'da her şeye rağmen işi alaya almak yeteneği vardı galiba?</p>

  <p class="block8"><span class="calibre4">«Bütün bunları bir mektubun içine nasıl sıkıştırabildiğine ben de şaşıyorum. Kocasının bir an yanından ayrılmadığını, boyuna onu kontrol ettiğim, gidiş gelişlerini gözden kaçırmadığını, bakışlarım bile gözetlediğini söylemesine rağmen bana bazı kısımları kurşunkalemle, altı sayfalık mektup yazmaya ve her şeyden bahsetmeye muvaffak olmuş. Senin için de</span> bir şeyler yazıyor, getiremediği eşyaları saklamam, işine yararsa kullanmanı istiyor.»</p>

  <p class="block8"><span class="calibre4">«Teşekkür ederim Enrico, ama bu imkânsız.»</span></p>

  <p class="block8"><span class="calibre4">«Apartmanın kirası ay sonuna kadar ödenmiştir. Burada kalan şeyleri ne yapacağımı bilemiyorum, çünkü biliyorsun evime götürmeme imkân yok. İstersen anahtarı sana bırakayım. Hem zaten senden ayrılmam da gerekiyor, çünkü gitmek zorundayım. Bu sabahki randevum gerçekten çok önemli. Denize açıldığına göre artık Ronald onu biraz rahat bırakmıştır.»</span></p>

  <p class="block8"><span class="calibre4">«Zavallı Jessie.»</span></p>

  <p class="block8">Adam kendini suçlu mu hissediyordu?</p>

  <p class="block8"><span class="calibre4">«Bilmiyorum onun için</span> bir şey yapabilir miydim? Hiçbir şeyden haberim yoktu. Tam o gece karım bir ziyafet veriyordu telefon bile edememiştim. Allahaısmarladık.»</p>

  <p class="block8">Tanımadığı bu erkekle ne yapacağını bilemiyordu. Abartmalı bir dostlukla elini sıktı, sanki bu şekilde bir teminat veriyormuş gibi şu sözleri söylemek ihtiyacım duydu.</p>

  <p class="block8"><span class="calibre4">«Jessie'nin en iyi arkadaşıydı.»</span></p>

  <p class="block8"><span class="calibre4">«Ne var François?»</span></p>

  <p class="block8"><span class="calibre4">«Hiçbir şeyim yok sevgilim.»</span></p>

  <p class="block8">Kadına samimi bir şekilde ilk defa bu kelimeyle sesleniyordu.</p>

  <p class="block8">Bu kadar küçücük bir Enrico ile karşılaşması kadını da gözünde küçültmüş müydü, ama hayal kırıklığına uğramış değildi, kadına kargı sonsuz bir hoşgörü hissediyordu.</p>

  <p class="block8">Ötekisi gitmişti artık, odada sadece lavantasının ağır kokusu, yatak üzerinde pijaması ve robdöşambrı, açık kalan dolabın içinde terlikleri kalmıştı.</p>

  <p class="block8">Kay:</p>

  <p class="block8"><span class="calibre4">«şimdi anlıyorsun değil mi?» diye mırıldandı.</span></p>

  <p class="block8"><span class="calibre4">«Tabu anlıyorum, yavrum, tabii.»</span></p>

  <p class="block8">Doğruydu bu. Buraya gelmekle çok yerinde bir şey yapmıştı. Nihayet kadını ve onu çevreleyenleri, o Enrico'ları, o Ronald'ları, o denizcileri, kayıtsızca senli benli konuştuğu dostlarını, oldukları gibi, nasılsalar öyle görebiliyordu.</p>

  <p class="block8">Kadını daha az sevmiyordu şimdi. Tersine daha içten bir sevgiyle seviyordu. Bu aşk daha az acı, daha az haşin ve daha az sinir gericiydi. Artık gelecekten de, kadından da eskisi gibi korkmuyordu. Belki de artık korkabileceği hiçbir şey yoktu. Bu hale kendini alıştıracakmış gibiydi.</p>

  <p class="block8"><span class="calibre4">«Otursana,» diye ısrar etti. «Odada öyle büyük bir</span> yer tutuyorsun ki!»</p>

  <p class="block8">Kadın içinden düşündü, Jessie ile birlikte paylaştığı bu oda birdenbire daha küçük görünmeye mi başlamıştı? Oda aydınlık ve ferahlık vericiydi. Duvarlar beyazdı. Tatlı bir renkteydi, yan yana duran çift yatağı Jouy taklidi, bir kreton örtüyordu, perdeler de kretondandı, güneş ışığı aralarından içeri doluyordu.</p>

  <p class="block8">Erkek uslu uslu yatağa, çizgili robdöşambrın yanına oturdu.</p>

  <p class="block8"><span class="calibre4">«Jessie'ye ait olan eşyaları bırakmakla iyi ettim değil mi? Bak. Bu robu sever misin?»</span></p>

  <p class="block8">Bir ipek roptu bu, sade bir rop.</p>

  <p class="block8">Büyük mağaza satıcılarının jestiyle serip yayması robu daha da güzel gösterdi,</p>

  <p class="block8"><span class="calibre4">«Çok giydin mi bunu?»</span></p>

  <p class="block8">Hayır, kadın yanlış bir şey düşünmemeliydi. Bu defaki duygu, kıskançlık değildi. Bu sözleri tam bir samimiyetle söylüyordu, çünkü Onun hoppalığım bu kadar temiz bir şekilde görmekle ona minnet duyuyordu.</p>

  <p class="block8"><span class="calibre4">«Yalnız iki defa giydim, o iki defasında da sana yemin ederim kimse bana dokunmadı, hatta kimse ile kucaklaşmadım bile.»</span></p>

  <p class="block8"><span class="calibre4">«Sana inanıyorum.»</span></p>

  <p class="block8"><span class="calibre4">«Sahi mi?»</span></p>

  <p class="block8"><span class="calibre4">«Sanırım.»</span></p>

  <p class="block8"><span class="calibre4">«Bu ayakkabılar roba uymuyor. Altın rengi çok fazla canlı, benim zevkime göre, göze çok batıcı -anlıyorsun ya, eski altın gerekiyor burada-fakat keseme uygun</span> bir şey bulamadım. Bütün bunları göstermem seni sıkmıyor ya?»</p>

  <p class="block8"><span class="calibre4">«Yok canım.»</span></p>

  <p class="block8"><span class="calibre4">«Emin misin?»</span></p>

  <p class="block8"><span class="calibre4">«Gel öp beni.»</span></p>

  <p class="block8">Kadın kendi bakımından değil, ona karşı duyduğu bir çeşit saygı ile tereddüt etti. Biraz eğilerek dudaklarını hafifçe dokundurmakla yetindi.</p>

  <p class="block8"><span class="calibre4">«Benim yatağımın üzerinde oturduğunu biliyor musun?»</span></p>

  <p class="block8"><span class="calibre4">«Ya Enrico?»</span></p>

  <p class="block8"><span class="calibre4">«Ayda iki defadan fazla geceyi burada geçirmezdi, Bayan daha da az gelirdi. Her defasında karısını kandırmak için bir iş yolculuğu uydururdu. Karışık bir işti bu da, çünkü karısı onun ineceği otelin adını bilmek isterdi. Gece vakti bile telefona çağırmaktan çekinmezdi.»</span></p>

  <p class="block8"><span class="calibre4">«Kadın</span> bir şeyin farkına varamamış mı hiç?»</p>

  <p class="block8"><span class="calibre4">«Varmış ama, bilmiyormuş gibi davranıyormuş, böylece kendini müdafaa ediyormuş aklınca. Herhalde kocasını ya hiçbir zaman sevmemişti ya da artık sevmiyordu, böylece onu kıskanması için bir sebep de kalmıyordu. Üzerine fazla düşüp de kocasının kendisini boşamasından ve Jessie'yle evlenmesinden çekiniyordu belki de.»</span></p>

  <p class="block8">Kravatında inci taşıyan o ufak adam ha? Bütün bunları dinlemek, kelimeleri ve olayları hemencecik kendi değerleriyle ölçmek ne hoş bir şeydi?</p>

  <p class="block8"><span class="calibre4">«Çoğu zaman akşamları gelirdi. İki üç günde bir. Gece saat onbire doğru gitmek zorundaydı. Geldiği akşamlar onları yalnız bırakmak için ben çok defa sinemaya giderdim. Yakınımızdaki sinemayı sana göstermemi ister misin? Metroya binmek zahmetini göze alamadığımdan aynı filmi gidip iki defa gördüğüm olurdu.»</span></p>

  <p class="block8"><span class="calibre4">«Robu giymek istemiyor musun?»</span></p>

  <p class="block8"><span class="calibre4">«Nereden anladın istediğimi?»</span></p>

  <p class="block8">Robu hep elinde tutuyordu. Hiçbir zaman önünde yapmadığı bir şeyi yaptı, ani bir hareketle her gün giydiği siyah robunu sırtından attı. Erkek onu, gizliliği içinde ilk defa görüyormuş gibiydi, gerçekten de onu çıplak olarak ilk defa görmüyor muydu?</p>

  <p class="block8">Daha güzel tarafı, kadının vücudunu merak etmediğini böylece farketmiş oluyordu. Vücutları vahşice birbirine acı vermişti, o gece bile ikisi birlikte uçurumlara yuvarlanmışlardı, ama bunlara rağmen kadının vücudunun nasıl olduğunu sorsalar bir şey diyemezdi.</p>

  <p class="block8"><span class="calibre4">«Kombinezonumu da değiştirmeliyim değil mi?»</span></p>

  <p class="block8"><span class="calibre4">«Hepsini sevgilim.»</span></p>

  <p class="block8"><span class="calibre4">«Git kapının sürgüsünü çek.» Bu tıpkı bir oyuna, son derece hoş bir oyuna benziyordu. Bu, birlikte bulundukları üçüncü odaydı, her birinde yepyeni bir Kay keşfetmekle kalmamış, onu sevmek için yeni yeni sebepler, yepyeni bir sevme tarzı bulmuştu.</span></p>

  <p class="block8">Yatağın kenarına oturdu, onu seyretmeye başladı. Perdelerin arkasından giren güneş, çamaşır dolu çekmeceleri karıştıran kadının bembeyaz çıplak vücudunu yaldız rengine boyuyordu.</p>

  <p class="block8"><span class="calibre4">«Çamaşırcıda kalan çamaşırlarım için ne yapacağım bilmem. Buraya getirecekler, bense burada olmayacağım. Geçerken uğramamız gerekecek. Bu seni sıkmıyor ya?»</span></p>

  <p class="block8">'Ben geçer uğrarım' dememişti. 'Geçerken uğramamız gerekecek' demişti. Sanki bundan sonra bir dakika bile birbirlerinden ayrılmayacaklarmış gibiydi.</p>

  <p class="block8"><span class="calibre4">«Jessie'nin benimkilerden daha güzel çamaşırları vardı. Bak şuna.»</span></p>

  <p class="block8">Çamaşırı elinin içinde buruşturuyordu, gözünün önüne koyuyordu, eliyle dokunmaya onu zorluyordu.</p>

  <p class="block8"><span class="calibre4">«Hem onun vücudu benimkinden daha güzeldir. Bu çamaşırı giymemi ister misin? Sana fazla pembe gelmiyor</span> mu? Bak, siyah çamaşırlarım da var. Öteden beri siyah iç çamaşırı giymek isterdim, nihayet dayanamayıp aldım. Ama hiç giymeye cesaret edemedim, insana yosma hali veriyor.»</p>

  <p class="block8">Saçını taradı. Eli, tarağı kolaylıkla bulmuştu, aramak zahmetine bile katlanmadan. Ayna, durması gereken yerde duruyordu. Dişleri arasına bir iğne sıkıştırmıştı.</p>

  <p class="block8"><span class="calibre4">«Arkamı düğmeler misin?»</span></p>

  <p class="block8">İlk defa oluyordu bu. Zaten bu sabah ilk defa yaptıkları şeylerin sayısı şaşılacak kadar çoktu. Hafifçe boynundan öpmesi, ensesindeki küçük saçları koklaması, sonra uslu uslu gidip yatağın ucuna oturması hepsi ilk defa oluyordu.</p>

  <p class="block8"><span class="calibre4">«Güzel mi?»</span></p>

  <p class="block8"><span class="calibre4">«Çok güzel.»</span></p>

  <p class="block8"><span class="calibre4">«</span>52inci caddeden aldım. Öyle pahalı ki. Hiç değilse bana göre pahalı.»</p>

  <p class="block8">Yalvarır gibi bir bakışla baktı.</p>

  <p class="block8"><span class="calibre4">«Bir kere beraber gezmeye gidelim olmaz mı? Bu robu giyerim, sen de...»</span></p>

  <p class="block8">Birden erkeğin hiç ummadığı ya da kendisinin hile beklemediği bir anda kadının gözleri yaşlarla doluverdi.</p>

  <p class="block8">Bu öyle çabucak olmuştu ki yüzündeki gülümseme daha kaybolmamıştı bile...</p>

  <p class="block8">Başını geriye döndürdü:</p>

  <p class="block8"><span class="calibre4">«Benim ne iş yaptığımı hiç sormadın?» dedi.</span></p>

  <p class="block8">Gece elbisesi, yaldızlı terlikler içinde çıplak ayaklarıyla duruyordu.</p>

  <p class="block8"><span class="calibre4">«Bense sana bahsedecek cesareti kendimde bulamadım, çünkü utanç veriyordu bana. Aptal gibi bir sürü saçma sapan şeyler kurmanı tercih ettim. Hatta isteyerek böyle yaptığım anlar bile oldu.»</span></p>

  <p class="block8"><span class="calibre4">«Neydi isteyerek yaptığın?»</span></p>

  <p class="block8"><span class="calibre4">«Pekâlâ biliyorsun, Jessie'yi tanıdığım zaman ben de onun çalıştığı müessesede çalışıyordum. Herhangi bir rastlantıyla karşılaştık. Aynı lokantada yiyorduk. Madison Caddesi'nde; yerini sana gösteririm. Ben mütercim olarak çalışıyordum, biliyorsun ki birçok dil biliyorum. Yalnız, senin bilmediğin bir şey var, çok gülünç</span> bir şey.</p>

  <p class="block8">Sana annemle geçirdiğimiz hayattan biraz bahsetmiştim. Annem virtüöz olarak tanınmaya başlayınca boyuna yolculuklara çıkıyorduk, çünkü annem benden ayrılmaya razı olmuyordu, ben de okula gidememek zorunda kaldım. Orada burada dersler gördüm. Turnelerin akışına uyarak. Ama sana itiraf edeyim, doğru dürüst hiçbir şey öğrenemedim. Hele sakın gülme, bir şey var ki onu hiç öğrenemedim. O da imlâ. Larski sık sık beni utandıran bir sesle başıma kakardı bunu. Anlıyorsun şimdi değil mi? Haydi robumu çözsene artık.»<br class="calibre5" /></p>

  <p class="block8">Kendi geldi önüne, sırtını ona çevirdi. Robun siyah aralığından süt gibi beyaz sırtı, biraz zayıf vücudu görünüyordu. Eliyle okşamaya başladı, kadın yalvardı:</p>

  <p class="block8"><span class="calibre4">«Yok, hemen şimdi olmasın, ne olur? Bir parçacık konuşmak istiyorum.»</span></p>

  <p class="block8">Külot ve sutyenle kalmıştı şimdi. Gidip sigara, tabakasını aldı. Jessie'nin yatağına oturdu. Bacaklarını altına almıştı, elinin yakınında sigara tabakası vardı.</p>

  <p class="block8"><span class="calibre4">«Beni başka bir bölüme verdiler, sirküler bölümüydü burası. Bütün büroların dibinde havasız bir odaydı.</span></p>

  <p class="block8">Dışarısı hiç görülmezdi, akşama kadar orada biz üç işçi kız sirküler göndermekle uğraşır dururduk. Kızlar kaba saba şeylerdi. Onlarla iki kelime konuşmak mümkün değildi. Benden nefret ediyorlardı. Pamuklu bezden bluzlar giyerdik. Çünkü kola elbiselerimizi kirletiyordu. Ben giydiğim iş bluzumun temiz kalmasına dikkat ederdim. Ama seni sıkıyorum. Çok gülünç şeyler değil mi?»</p>

  <p class="block8"><span class="calibre4">«Tersine.»</span></p>

  <p class="block8"><span class="calibre4">«Öyle mi. Peki... Her sabah bluzumu yeni yeni kola izleriyle lekelenmiş bulurdum. Hatta robum da kirlensin diye bluzun içine bile kola sürerlerdi. Bir defasında o iki kızdan biriyle, kalmuk suratlı tıkız bir İrlandalıyla dövüştüm de... Benden daha kuvvetliydi. Ne yaptı etti yeni ipek çoraplarımı yırtmayı başardı.»</span></p>

  <p class="block8">Erkek, çok hafif bir sesle ve çok derin bir üzüntüyle şu sözü söyledi:</p>

  <p class="block8"><span class="calibre4">«Benim zavallı</span> Kay’ım.»</p>

  <p class="block8"><span class="calibre4">«Herhalde orada da elçilik sekreteri hanımı rolü oynadığımı sanmazsın değil mi? Doğru değil vallahi. Jessie'de burada olsa sana söyleyecekti böyle olduğunu.»</span></p>

  <p class="block8"><span class="calibre4">«Ben sana inanıyorum şekerim.»</span></p>

  <p class="block8"><span class="calibre4">«İtiraf edeyim, orada kalacak cesareti kendimde bulamadım bunun üzerine. O iki kızın yüzünden anlıyorsun ya</span>? Kolayca yeni bir iş bulacağımı sanıyordum. Üç hafta işsiz oturdum, o zaman Jessie evine gelmemi teklif etti, çünkü artık odamın kirasını ödeyemiyordum. Söyledim ya, o sırada Bronx'da oturuyordu.</p>

  <p class="block8">Kocaman, kışla gibi hüzünlü, siyah tuğladan cepheli, uzun demir merdivenli bir bina. Bilmem neden, evin içi, alt kattan üst kata kadar lahana kokardı. Aylarca genzimizde bir lahana kokusu ile yaşadık. Sonra Broadway'de bir sinemada iş bulabildim. Hatırlıyor musun? Dün bana sinemadan bahsettiğin zaman...»</p>

  <p class="block8">Yeniden gözleri ıslandı.</p>

  <p class="block8"><span class="calibre4">«Müşterileri yerlerine oturtmaktı benim işim. Basit gibi geliyor değil mi sana? Pek sağlam olmadığımı</span> biliyorum, iki yıla yakın zaman sanatoryumda kaldığıma göre.. Ama öteki kızlar da benim kadar yoruluyorlardı. Akşamları bitkin düşüyorduk. Saatlar ve saatlarca kalabalık arasında gidip gelmek, o sıkıcı müzik, ölçüsüz şekilde büyütülmüş sesler, duvardan çıkmış gibi gelen bütün o gürültüler kafamızı şişiriyor, içimize fenalık geliyordu. Belki yirmi kere yorgunluktan bayılan kızlar gördüm. Hiç değilse salonun dışında bayılmak gerekiyordu, yoksa hemen kovulmak işten bile değildi. Böyle bir şey kötü tesir yapardı tabii. Seni sıkmıyorum ya?»</p>

  <p class="block8"><span class="calibre4">«Hayır. Gel buraya.»</span></p>

  <p class="block8">Kadın yaklaştı, ama ikisi de ayrı yatakların üstündeydiler. Yavaş yavaş vücudunu okşamaya, başladı, derisinin o kadar yumuşak olmasına şaştı. Vücudun külotla sutyen arasındaki kısmında daha önce görmediği çizgiler, insanı gevşeten gölgeli yerler buldu.</p>

  <p class="block8"><span class="calibre4">«Çok hastalanmıştım. Dört ay önceydi. Yedi hafta hastanede yattım, beni görmeye bir Jessie geliyordu.</span></p>

  <p class="block8">Yeniden sanatoryuma göndermeye kalktılar. Ben istemedim. Jessie çalışmadan önce bir süre dinlenmem için yalvardı. Bana rastladığın zaman, bir haftadan beri iş arıyordum.»</p>

  <p class="block8">Cesaretle gülümsedi:</p>

  <p class="block8"><span class="calibre4">«Bir iş bulacağım elbet.»</span></p>

  <p class="block8">Sözüne ara vermeden:</p>

  <p class="block8"><span class="calibre4">«</span>Bir şey içmek istemez misin? Dolapta bir şişe viski olacaktı. Ronald içmediyse! İçmesi de beni şaşırtır doğrusu.»</p>

  <p class="block8">Gerçekten de yan odaya gidip, az sonra dibinde biraz içki kalmış şişeyle döndü. Sonra buzdolabına doğru gitti. Onu göremiyordu. Birden bağırdığım duydu.</p>

  <p class="block8"><span class="calibre4">«Allah Allah, olur iş değil.»</span></p>

  <p class="block8"><span class="calibre4">«Ne var?»</span></p>

  <p class="block8"><span class="calibre4">«Güleceksin, Ronald buzdolabının fişini çekmeyi bile unutmamış. Anlıyor musun? Bunu dün gece Enrico yapmış olamaz. Bu, tam Ronald'a yakışan bir şey. Jessie'nin yazdıklarını duydun ya? Kızmamış, kendini hiç kaybetmemiş. Ona</span> bir şey söylememiş. Karısının eşyalarım bile kendisi toplamış. Ve dikkat et, ortalığı dağınık falan da bırakmamış! Başka biri olsa böyle bir anda neler yapmazdı? Buraya girdiğimizde her şey yerli yerindeydi, benim roplarım güzelce yerleştirilmişti. Sadece Enrico'nun pijaması ve robdöşambrı hariç... Bu sana tuhaf gelmiyor mu?»</p>

  <p class="block8">Hayır hiçbir şey gelmiyordu. Mutluydu o şimdi. Yepyeni bir biçimdeydi bu mutluluğu. Bu sabah, ona, bu odanın içinde tembel tembel oturup, şehvetli duygularla vakit geçireceğini söylemiş olsalar, inanmazdı. Kay’ın yatağı olan bu yatakta, bulanık bir güneş ışığı altında uyanmış, ellerini başının arkasında birleştirmişti.</p>

  <p class="block8">Odanın havasım alabildiğine benliğine doldurmaya çalışıyor.</p>

  <p class="block8">Küçük darbeler halinde bütün ayrıntıları çok itinalı bir tabloyu çizen bir ressam gibi zihnine kaydediyordu.</p>

  <p class="block8">Kay'a da, bu atmosferin içinde, acele etmeden, telâşsız bir yer veriyordu. Birazdan yerinden kalkmak cesaretini kendinde bulunca gidip küçük mutfağa, hatta sözü geçen buzdolabına bir göz atmak gereğini duyacaktı, çünkü bu küçük şeylerle kendini avutacağını biliyordu.</p>

  <p class="block8">Mobilyaların üstünde birtakım resimler vardı. Bu insan resimleri Jessie'ye ait olmalıydı, içlerinde yaşlı bir kadın vardı. Annesiydi herhalde...</p>

  <p class="block8">Kay’a bunlar üzerine sorular soracaktı. Kay, onu sıkacağından korkmadan uzun uzun anlatırdı.</p>

  <p class="block8"><span class="calibre4">«İçsene.»</span></p>

  <p class="block8">Kadın, aynı bardaktan ondan sonra içti.</p>

  <p class="block8"><span class="calibre4">«Görüyorsun ya, yanılıyormuşsun böyle düşünmekle...»</span></p>

  <p class="block8">Ne de yanılıyordu? Sözleri belirsizdi. Ama ne demek istediğini yine de anlatıyordu,</p>

  <p class="block8"><span class="calibre4">«Bak, seni artık tanıdıktan sonra...»</span></p>

  <p class="block8">Çok yavaş, o kadar yavaş konuştu ki ağzından çıkan sözleri tahminle anladı:</p>

  <p class="block8"><span class="calibre4">«Biraz geriye gider misin lütfen?» Kadın ona doğru kaydı. Çıplak sayılacak haldeydi, erkekse elbiseliydi, ama kadın buna aldırmıyordu, birbirlerine sarılmalarında yine de bir güzellik vardı.</span></p>

  <p class="block8">Kulağının hemen yanındaki dudakları, şu sözleri fısıldadı:</p>

  <p class="block8"><span class="calibre4">«Biliyor musun, bu yatakta hiçbir zaman öyle</span> bir şey olmadı. Sana yemin ederim.»</p>

  <p class="block8">Erkek bir ihtiras, maddi bir istek duymuyordu. Kendini öyle tatlı ve temiz duygular içinde bulabilmesi için zamanın çok derinliklerine, ta çocukluğuna kadar gitmesi gerekliydi.</p>

  <p class="block8">Kadını okşuyordu, eliyle dokunduğu sadece bir vücut değildi, bütünüyle Kay'ın kendisiydi. Yavaş yavaş kendi benliğine giren, ona mal olan bir Kay'dı bu. Kendisi de onun benliğinde erimişti.</p>

  <p class="block8">Uzun zaman hareketsiz durdular. Hiçbir şey söylemiyorlardı, iki vücut birbiriyle karışmıştı.</p>

  <p class="block8">Her biri kendi gözbebekleri içinde ötekinin gözbebeklerini görüyordu. Unutulmaz bir sevinç okunuyordu onlarda...</p>

  <p class="block8">İlk defa giriştikleri işin sonuçlarını düşünmediler bile. Kadının gözbebeklerinin büyüdüğünü, dudaklarının <span class="calibre4">aralandığını görüyordu. Sonunda ağzının yanında hafif bir soluk duydu, bir sesin «Teşekkür ederim» dediğini işitti.</span></p>

  <p class="block8">Artık vücutları birbirinden ancak çözülerek ayrılabilirdi, ihtirası izleyen o düşmanca duygudan korkmalarına sebep yoktu. İkisi de birbirlerinin önünde utanç duymadan, birtakım gizli düşüncelere saplanmadan durabilirlerdi.</p>

  <p class="block8">Muhteşem bir yorgunluktu onları; güneşin yaldızlı bir ışığa boğduğu oda içinde ağır hareketlerle dolaştıran.</p>

  <p class="block8"><span class="calibre4">«Nereye gidiyorsun François?»</span></p>

  <p class="block8"><span class="calibre4">«Buzdolabına bakmaya.»</span></p>

  <p class="block8"><span class="calibre4">«Karnın mı acıktı?»</span></p>

  <p class="block8"><span class="calibre4">«Hayır...»</span></p>

  <p class="block8">Yarım saat önce küçük mutfağa gidip bir göz atmak isteyen o değil miydi? Mutfak tertemizdi. Buzdolabının içinde bir parça soğuk et, limonlar, çok olgun iki domatesle kâğıda sarılı tereyağı bulunuyordu. Eti parmaklarıyla aldı, hemen oracıkta, çaldığı bir elmayı çayırın ortasında kemiren yaramaz bir çocuk haliyle yedi.</p>

  <p class="block8">Banyoya girmiş olan Kay'ın yanına gittiğinde ağzındaki parçayı hâlâ çiğniyordu. Kay bunu fark etti:</p>

  <p class="block8"><span class="calibre4">«Görüyorsun ya karnın açmış.»</span></p>

  <p class="block8">Ama erkek inat ediyor, bir yandan çiğneyip diğer gülümserken bir yandan hâlâ:</p>

  <p class="block8"><span class="calibre4">«Hayır!» diyordu.</span></p>

  <p class="block8">Sonra ne söylediğini kadının anlamadığını fark ederek bir kahkaha attı.</p>
</body>
</html>
