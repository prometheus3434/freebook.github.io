<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <title>Manhattan’da Üç Oda</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre6">VII.</h1>

  <p class="block8">Daha ertesi gündü. Yine öyle gülünç bir Fransız rolünü oynamak için Radyoevi'ne gitmişti. O gün Hourvitch elini bile sıkmadı. Tam bir yönetici pozu, bir patron hali takınmıştı. Gömleğinin kolları sıvalı, kızıl saçları dağınık uçuşuyor, elinde steno defterini tutan sekreteri ardı sıra koşuşuyordu.</p>

  <p class="block8"><span class="calibre4">«Size ne diyeyim bilmem ki dostum. Hiç değilse evinize bir telefon alın. Numaranızı bizim servise bırakın.</span></p>

  <p class="block8">New York'ta hâlâ telefonu olmayan insanların bulunduğunu düşünmek inanılır şey değil.»</p>

  <p class="block8">Bir şey değildi bu. Sesini çıkarmadı, kendini tutuyordu. Kay'dan ilk defa ayrılıyordu. Kaç günden beri ilk defa! Yedi sekiz gün mü olmuştu? Sayılar gülünç şeylerdi, anlamsızdı, ona aradan bir sonsuzluk geçmiş gibi geliyordu.</p>

  <p class="block8">Onu da beraber getirmek istemişti. Kendisini dış salonda beklerdi.</p>

  <p class="block8"><span class="calibre4">«Hayır sevgilim, artık gidebilirsin,» demişti.</span></p>

  <p class="block8"><span class="calibre4">Bu «artık» kelimesi onları o kadar güldürmüştü ki bir türlü unutamıyordu.</span></p>

  <p class="block8">Ama daha şimdiden ona ihanet ediyordu, hiç değilse ihanet ediyormuş hissini duyuyordu. 66ıncı Sokaktan 6ıncı Caddeye kadar otobüsle gidecekken yaklaşan akşam karanlığında yolu geze geze aşmayı tercih etmişti.</p>

  <p class="block8"><span class="calibre4">«Saat altıda dönerim.»</span></p>

  <p class="block8"><span class="calibre4">«Bunun önemi yok François. Ne zaman gelirsen gel.»</span></p>

  <p class="block8">Niye kendisinden söz vermesini beklemediği halde inatla, bir kere daha tekrarlamıştı.</p>

  <p class="block8"><span class="calibre4">«En geç saat altıya kadar.»</span></p>

  <p class="block8">Ama işte altıya birkaç dakika kala Ritz barından içeri giriyordu. Burada ne aradığını önceden biliyordu, bunu bilmek de onu pek memnun etmiyordu. Her akşam bu saatlerde Laugier, New York'a yerleşmiş ya da oradan geçmekte olan Fransızlarla hatta her milletten kimselerle buluşurdu.</p>

  <p class="block8">Burada biraz Fouquet'nin havasını buluyordu. Birleşik Amerika'ya yeni geldiği zaman, devamlı olarak kalacağı bilinmediği için gazete fotoğrafçıları gelip resmini çekmişlerdi. Bugün istediği şeyin ne olduğunu kesin olarak söyleyebilir miydi? Belki de ona ihanet etmek, Kay'dan öcünü almak, içinde kaynaşıp duran bir yığın şeye imkân kapılarını açmak ihtiyacını duymaktı bu. Ama neyin öcünü almak? Gittikçe daha kesin, daha sert olmasını istediği bir yalnızlık içinde geçirdikleri günler ve geceler, sabahın erken saatlerinde çarşıya onunla beraber çıkması, sofrayı hazırlaması, banyosunun suyunu akıtması, daha...</p>

  <p class="block8">İki insan arasında tam bir gizlilik yaratabilecek ne varsa hepsini yürekten arzulayarak yapmış, aramış, hatta kışlaların karışık hayatında iki erkek arasında duyulabilecek en basit utançlara kadar ne varsa hepsini ortadan kaldırmışlardı.</p>

  <p class="block8">Erkek bunu haşincesine, kudurmuşçasına arzu etmişti. Öyleyse niçin şimdi, kadın onu beklerken, beklemesini de yine kendisi söylediği halde, bir otobüse ya da taksiye atlayıp eve gideceğine Ritz barına giriyordu?</p>

  <p class="block7"><span class="text1"><span class="calibre4">«</span></span><span class="text2">Hello</span><span class="text1">. Selâmlar dostum.»</span></p>

  <p class="block8">Burada bulmaya geldiği şey bu basit samimiyet değildi. Buraya gelmesinin sebebi, kendisini kadına bağlayan ipin pek o kadar gergin olmadığını, yine de bazı serbest hareketlere girişebileceğini ya da her şeye rağmen hâlâ François Combe olarak kaldığını kendi kendine ispat etmek değil miydi?</p>

  <p class="block8">İki yuvarlak masanın etrafına toplanmış dört altı ya da sekiz kişiydiler. Her zamanki samimi hava arasında hangilerinin devamlı dost, hangilerinin gelip geçici kimseler olduğunu kestirmek zordu.</p>

  <p class="block8"><span class="calibre4">«Sana bayan...»</span></p>

  <p class="block8">Bir kadın, Amerikalı bir kadındı tanıttığı. Sigarasında kırmızı ruj lekesi, dergi kapaklarına yakışır halleriyle güzel bir kadın...</p>

  <p class="block8">Biriyle tanıştırdıkları zaman şöyle diyorlardı onu için:</p>

  <p class="block8"><span class="calibre4">«François Combe. Tanırsınız herhalde. En sevimli Fransız oyuncularından.»</span></p>

  <p class="block8">Orada dazlak kafalı bir Fransız da vardı, ya bir sanayici, ya da bir maliyeci -niye olduğunu bilmeden o adamdan hiç hoşlanmadı- kendisine yercesine bakıyordu.</p>

  <p class="block8"><span class="calibre4">«Altı hafta kadar önce karınıza rastlamak zevkini tattım. Durun, Lido'da bir gala sırasındaydı, cebimde gazete...»</span></p>

  <p class="block8"><span class="calibre4">New York'a yeni gelmiş bir Fransız gazetesini çıkardı. Combe'un aylardan beri Fransız gazetelerini okuduğu yoktu. Karısının fotoğrafı birinci sayfada yer almıştı. «Marie</span> Clairois, ... filminin zarif ve heyecan yaratan yıldızı...»</p>

  <p class="block8">Hiç sinirlenmiş değildi. Laugier ona yatıştırıcı bir şekilde bakmakla yanılmıştı. Hiç de sinirli değildi. Bunu yanlarındaki insanlar gittikten, bir sürü aperatif içtikten sonra dostuyla yalnız başına kalır kalmaz Kay’dan, yalnız ondan bahsetmekle ispat etti:</p>

  <p class="block8"><span class="calibre4">«Bana bir yardımda bulunmam istiyorum, tanıdığım bir kız için uygun bir iş bulmanı.»</span></p>

  <p class="block8"><span class="calibre4">«Kaç yaşında bu genç kız?»</span></p>

  <p class="block8"><span class="calibre4">«Tam bilmiyorum. Otuzla otuzbeş arası.»</span></p>

  <p class="block8"><span class="calibre4">«Azizim bu yaştakilere New York'ta kız demezler.»</span></p>

  <p class="block8"><span class="calibre4">«Yani?»</span></p>

  <p class="block8"><span class="calibre4">«Yani o bir kere talihini denemiş... Bunu sana açıkça söylediğim için beni bağışla. Çünkü onunla ilgini tahmin edemiyorum.</span> Güzel mi?»</p>

  <p class="block8"><span class="calibre4">«Bu, yerine göre değişen</span> bir şey.»</p>

  <p class="block8"><span class="calibre4">«Her zaman böyle denir. Revülerde dans etmekle işe başlamış, ondört, onbeş yıl önce değil mi? Sonra ipin ucunu kaçırmış, düşeceği kadar düşmüş...»</span></p>

  <p class="block8">Sessizce yüzünü ekşitti. Laugier belki onun haline acıdı, ama ne yapsa dünyayı Laugier’nin gözünden başka türlü bir şekilde göremezdi artık.</p>

  <p class="block8"><span class="calibre4">«Ne iş yapmasını biliyor şu senin bakiren?»</span></p>

  <p class="block8"><span class="calibre4">«Hiçbir şey.»</span></p>

  <p class="block8"><span class="calibre4">«Darılma yavrum. Söylediğim hem senin, hem onun iyiliğine. Görüyorsun ya buradaki insanların saklambaç oynayacak vakitleri yok. Sana ciddi olarak soruyorum. Onun ne iş yapmasını bildiğini.»</span></p>

  <p class="block8"><span class="calibre4">«Ben de sana ciddi olarak diyorum: Hiçbir şey.»</span></p>

  <p class="block8"><span class="calibre4">«Sekreterlik, telefonculuk, mankenlik, ne bileyim buna benzer</span> bir şey yapabilir mi?»</p>

  <p class="block8">Combe hata ettiğini anlıyordu. Bunda yanılmıştı. Kadına karşı işlediği küçücük ihanetinin cezasını çekiyordu.</p>

  <p class="block8"><span class="calibre4">«Bak beni dinle azizim...»</span></p>

  <p class="block8"><span class="calibre4">«Garson. Aynı içkiden...»</span></p>

  <p class="block8"><span class="calibre4">«Ben istemem.»</span></p>

  <p class="block8"><span class="calibre4">«Amma yaptın ha. Anlamıyor musun? Demin cenazeye gidercesine bir suratla içeri girdiğin zaman sende</span> bir şey olduğunu farketmedim mi sanıyorsun? Ya Hourvitch'den birlikte çıktığımızda. Hep aynı nakarat... Ne olduğunu sezmedim mi sandın?. Ha? Senin dostun otuz, <span class="calibre4">otuzüç arasında bu bizim dilimizde sağlam otuzbeş demektir. Sana iyi bir öğüt vermemi ister misin? Biliyorum, bunu yerine getirmekte pek o kadar acele etmeyeceksin. Öğüt bütün acılığıyla şu dostum: «Bırak onu kendi düştüğü yerde.» Ama bunu söylememle söylemememin bir farkı olmadığını bildiğim için şunu sorayım: İlişkiniz nereye varmış durumda?»</span></p>

  <p class="block8">Yüzlerce dirsek aşmış olduğu bu Laugier'nin yanında kendini küçülmüş gördüğü için kızgınlıkla ve budalaca hemen cevap verdi:</p>

  <p class="block8"><span class="calibre4">«Hiçbir yere varmış durumda değil.»</span></p>

  <p class="block8"><span class="calibre4">«Öyleyse ne var üzülecek? Başına dert olacak ne bir koca, ne bir ağabey, ne bir sevgili? Ne kız kaçırdın, ne bunun gibi Amerika'da insanın başını derde sokacak herhangi</span> bir şey yaptın? Herhalde onu komşu eyaletin otellerinden birine götürmek gibi feci bir hataya düşmemişsindir. Böyle bir şey federal bir suç teşkil eder, cezası ağırdır.»</p>

  <p class="block8"><span class="calibre4">«Ciddi olarak konuşmak istemiyor musun?»</span></p>

  <p class="block8"><span class="calibre4">«Ama ben ciddi konuşuyorum. Belki de işi biraz alaya vuruyorum. Yalnız ben çok alay ettiğim zamanlar ciddiyimdir. Senin sevgilin azizim, senin sanatı, işi olmayan, bankada parası bulunmayan sevgilin artık hapı yutmuş dostum, anlıyor musun? Gösteriş yapmak için seni Waldorf Oteli'ne kadar götürmeme lüzum yok. Biz erkekler harındayız şimdi. Ama geç yan tarafa kapıyı aç, koridoru aş, birbirinden güzel, onsekiz yirmi yaş arasında elliden fazla kız bulacaksın, üstelik içlerinde bakireleri de var, onlar da senin sevgilinle aynı durumdadırlar. Az sonra içlerinden kırksekizi sırtlarında eski elbiseleri, vücutlarında mücevherlerle bir</span> kafeteryada ayak üstü bir şeyler atıştırıp Tanrı bilir nerelere yatmaya gidecekler. Sen bu memlekete çalışmaya geldin mi gelmedin mi?»</p>

  <p class="block8"><span class="calibre4">«Bilmiyorum orasını.»</span></p>

  <p class="block8"><span class="calibre4">«Orasını bilmiyorsan, hemen Fransa'ya dön,</span> Port Saint Martin veya Renaissance tiyatrolarının teklif edecekleri ilk kontratı imzala. Biliyorum kafandakini yerine getireceksin ve bana kızacaksın hatta şimdiden kızıyorsun bile, ama buraya gelip de suyun dibine battığını gördüğüm ilk arkadaşım sen değilsin. Demek hâlâ bildiğin gibi yumuşak yaşamak niyetindesin? Peki öyle olsun. Demek Romeo Juliette oynamayı tercih ediyorsun? Öyleyse yapılacak şey, iyi geceler demek, dostum. Garson.»</p>

  <p class="block8"><span class="calibre4">«Yok ben vereceğim hesabı.»</span></p>

  <p class="block8"><span class="calibre4">«İçki paralarını vermeyi hakedecek kadar kafanı şişirdim. Senin küçük dostun neler anlattı sana? Tabii kocasından boşanmış!.. O yaşta kadınlar en azından bir defa boşanmış olur.»</span></p>

  <p class="block8">Öyle ya niçin? Kay da kocasından boşanmış kadınlardan biriydi?</p>

  <p class="block8"><span class="calibre4">«Biraz her yanda sürtmüş değil mi, ha? Demir atmak için uygun yer arıyor.»</span></p>

  <p class="block8"><span class="calibre4">«Aldanıyorsun, seni temin ederim.»</span></p>

  <p class="block8">İnsanlara yakışır her çeşit saygıyı feda ediyordu, çünkü Kay’a daha fazla ihanet edecek kuvveti kendinde bulamıyordu.</p>

  <p class="block8"><span class="calibre4">«Yüzmek bilir misin?»</span></p>

  <p class="block8"><span class="calibre4">«Biraz.»</span></p>

  <p class="block8"><span class="calibre4">«Peki. Biraz. Diyelim ki pek soğuk olmayan durgun bir denize düşersen kendini güç belâ kurtarabilirsin.</span></p>

  <p class="block8">Ama ya kendini bilmezin biri bütün kuvvetiyle çırpınır ve sana yapışırsa, ne olur? Haydi. Cevap ver...»</p>

  <p class="block8">Bardakları yeniden doldurmalarını işaret etti.</p>

  <p class="block8"><span class="calibre4">«Öyleyse ben söyleyeyim, o boyuna çabalayıp duracak, ister inan ister inanma. Sonra, ikiniz de dibi boylayacaksınız. Evvelki gün benden ayrıldığın zaman sana söylemek istemedim. Çünkü bir evet ya da hayır için insanlara darılacak haldeydin. Bugün biraz daha aklın başında.»</span></p>

  <p class="block8">Combe pişman olmuş gibi dudaklarını ısırdı.</p>

  <p class="block8"><span class="calibre4">«Hele sen müzik kutusuna gidip de para attığın zaman. Güzel delikanlıya tutkun bir genç kız bakışıyla plağın sesinin yükselmesini beklerken. Yok, dostum, bu sana yakışmaz, bizlere yakışmaz; aslının ne olduğunu bildiğimiz böyle şeylere kendimizi kaptırmak. Çok sevilen bir dosta şu sözleri bir kere daha tekrarlamamı hoş gör. Sen hapı yuttun azizim François.»</span></p>

  <p class="block8">Parasının üstünü getirmişlerdi. Toplandı, bardağım dikti bitirdi, bahşişi hesapladı, sonra kalktı.</p>

  <p class="block8"><span class="calibre4">«Ne tarafa gidiyorsun?»</span></p>

  <p class="block8"><span class="calibre4">«Ben eve gidiyorum.»</span></p>

  <p class="block8"><span class="calibre4">«Telefonu bile bulunmayan evine. Prodüktörler seni nasıl bulsunlar istiyorsun?»</span></p>

  <p class="block8">Birbirinin ardından dışarı çıktılar. Madison Caddesi'nin kaldırımında durdular. Kapıcı bir taksinin kapısını açmak için işaretlerini bekliyordu.</p>

  <p class="block8"><span class="calibre4">«Azizim, görüyorsun ya, bizim memleketimizde insanın talihini iki defa denemesi imkânı yoktur. Burada ise insan iki defa, üç defa talihini deneyebilir. Ama işin üzerinde fazla durmamalı. Sana öyle piliçler göstereceğim ki, onaltı yaşında daktilo veya revü kızı olarak işe başlamışlar, onsekizinde Rolls Royce'larda gelmişler, yirmiikisinde tiyatrolarda yeniden figüran rollerine çıkmışlar, yeniden işe sıfır noktasından girişmişlerdir.</span></p>

  <p class="block8">Öylelerini tanıyorum ki üç defa turnayı gözünden vurmuşlar, Park Avenue'de konakları, Florida'da yatları olduktan sonra yeniden işlerine dönmüşler, sonra yeniden evlenmeye muvaffak olmuşlardır. Seninkinin mücevherleri var mı bari?» Cevap vermeye tenezzül etmedi. Zaten nasıl cevap verebilirdi?</p>

  <p class="block8"><span class="calibre4">«Benim küçük tecrübeme inanırsan, ona gereken iş, bir sinemada yer göstericiliktir. Onu da elde etmek için iltimaslar gerekir. Bana, çok mu kızıyorsun? Olsun. Daha iyi. Etimizi kazıyıp yarayı örten doktora da kızılır. Farkına vardığın zaman bunlardan daha üstün olduğunu anlarsın, o zaman iyileşeceksin. Allahaısmarladık...»</span></p>

  <p class="block8">Combe herhalde fazla içmişti. Telâşlı gidip gelmeler, barda hüküm süren gürültüler, Laugier ile baş başa geçen zamanın sıkıntılı bekleyişi arasında ne kadar içtiğinin farkına varmamıştı.</p>

  <p class="block8">Karısının fotoğrafını Paris gazetesinin baş sayfasında görüyordu, dumanlı saçları, omuzlarına oranla biraz büyük görünen başıyla.</p>

  <p class="block8">Sinemacıların dediklerine göre ona bir genç kız halini veren özellikler bunlardı. Ayrıca hiçbir zaman kalçalarının kalınlaşmayışı da bunu tamamlıyordu.</p>

  <p class="block8">Sanki insanın, Laugier'nin ermişliğine ya da Kay’a ait şeylerden haberi olduğuna inanacağı geliyordu.</p>

  <p class="block8"><span class="calibre4">«Bir sinemada yol göstericilik,» demişti. «Onu da elde etmek için...»</span></p>

  <p class="block8">Bu iş için sağlık durumu uygun olmadığına göre...</p>

  <p class="block8"><span class="calibre4">«İnsan talihini iki defa, üç defa dener.»</span></p>

  <p class="block8">Vitrinlerden kaldırım üstüne vuran dik ışıkların altında tek başına yürürken birdenbire içine bir şey doğmuştu.</p>

  <p class="block8">Kay, kendisinde ikinci defa talihini deniyordu. Karşısına en son dakikada çıkmıştı. Onbeş dakika gecikseydi, sosis satan dükkâna girdiğinde birazcık dikkatsiz davransaydı, sözgelişi gidip başka bir tabureye otursaydı, belki de o sarhoş denizcilerden biriyle, herhangi bir erkekle...</p>

  <p class="block8">Kendi alçaklığına karşı duyduğu tepki ile onu birdenbire sevdi. Bir an önce gidip onu bulmak, ona yer üstündeki bütün Laugier'lerin, basit ve yukardan bakan çok bilmişlikleriyle aralarındaki sevgiyi bozamayacaklarını söylemek ihtiyacını duyuyordu.</p>

  <p class="block8">Yarı yarıya sarhoştu. Yoldan geçen bir adama çarpınca bunu daha iyi anladı, şapkasını çıkarıp özür dilercesine gülünç bir selâm verdi.</p>

  <p class="block8">Ama samimiydi, ötekiler, Laugier gibiler, o dazlak kafalı, ilk kadehleri birlikte içtikleri, sonra o genç Amerikalı kızla birlikte çıkıp giden adam, bütün bu insanlar, Ritz'de, Fouquet'de oturanların hepsi işe yaramaz yaratıklardı.</p>

  <p class="block8">Bulduğu bu tabir ona büyük bir sevinç verdi, yürürken de hep tekrarlayıp duruyordu:</p>

  <p class="block8"><span class="calibre4">«İşte yaramaz yaratıklar...»</span></p>

  <p class="block8">Onlara kızgınlık duyuyordu.</p>

  <p class="block8"><span class="calibre4">«İşte yaramaz yaratıklar, başka şey değil. Göstereceğim onlara.»</span></p>

  <p class="block8">Onlara ne gösterecekti? Bilmiyordu bunu. Zaten, bir önemi de yoktu.</p>

  <p class="block8">Onlara gösterecekti!</p>

  <p class="block8">Artık ne Laugier'ye, ne Hourvitch'e ihtiyacı kalmayacaktı, onun elini sıkmayan, onu zorlukla tanıyanlara, ne de başkalarına...</p>

  <p class="block8">İşe yaramak yaratıklar!</p>

  <p class="block8">Karısı bile, talihini iki, üç defa denemek zorunda kalmayan, bir tek defa deneyen, hatta elde ettiğiyle yetinmeyen, şimdi de genç bir jigolonun meslekte ilerlemesi uğrunda kendisinden faydalanan karısı bile onlardandı.</p>

  <p class="block8"><span class="calibre4">Gerçekti bunların hepsi. Karısını ilk defa sahneye çıkardığında, oyuncu filan değildi, hizmetçi rolleri oynayan, beceriksiz bir şekilde kapıyı açıp: «Bayan La Kontes yemek hazır» sözünü titreye titreye söyleyen bir kızdan başka</span> bir şey değildi.</p>

  <p class="block7"><span class="text1">Marie Clairois olmuştu sonra... Adına varıncaya kadar hepsi, bütün kişiliği onun eseriydi, onu bütünüyle o yaratmıştı. Gerçek adı Therese Bourcicault'ydu, babası Jura'nın küçücük bir kasabasının pazar yerinde kundura satıyordu. Clichy Caddesi'ndeki Cremaillere'de</span><sup class="text3"><sup class="noteref" id="back_note_3"><a class="calibre8" href="../Text/index_split_003.html#note_3" title="3">3</a></sup></sup><span class="text1">, küçük karelerle süslü bir masa örtüsü ve Amerikan usulü pişmiş bir ıstakozun önünde oturdukları bir akşam vakti, ona şunları izah etmeye çalıştığım hatırlıyordu.</span></p>

  <p class="block8"><span class="calibre4">«Marie adı, o kadar Fransız ki... Yalnız Fransız da değil dünyaca bilinen bir ad... Harcıâlem oluşundan dolayı hizmetçi kızlardan başka kimse Marie adım almıyor, böyle olması Marie adını orijinal bir hale getiriyor... Marie...»</span></p>

  <p class="block8">Kadın adı tekrarlamasını istiyordu.</p>

  <p class="block8"><span class="calibre4">«Marie...»</span></p>

  <p class="block8"><span class="calibre4">«şimdi de Clairos'ya gelelim... Bu adda berraklık var... Ayrıca...»</span></p>

  <p class="block8">Aksi şeytan. Neler düşünüyordu? Clairos da umurumda değildi. Sadece ona, François Combe'a boynuz taktırdığı için ün yapan jigolosu da vız geliyordu.</p>

  <p class="block8">Ya öteki budala, o memnun ve hatırşinas, otuziki ve otuzüç yaşındaki, mücevherleri olmayan bir sevgiliden ve sinema memurluğu işinden bahseden sersem... Kadına bu iş için bile iltimas bulmak gerektiğini söylüyordu.</p>

  <p class="block8">Başka bir defasında, Kay'ı tanımadan onbeş gün kadar önce kendini neredeyse Tanrı kadar nüfuzlu sanan bu adam ona şu soruyu sormuştu:</p>

  <p class="block8"><span class="calibre4">«Daha ne kadar dayanabilirsin yavrum?»</span></p>

  <p class="block8"><span class="calibre4">«Bu, ne demek istediğine bakan</span> bir şey.»</p>

  <p class="block8"><span class="calibre4">«Her gün ütülenen bir elbise, temiz çamaşır, taksiye binmeye, içki içmeye yetecek kadar parayla.»</span></p>

  <p class="block8"><span class="calibre4">«Beş, altı ay belki.</span> Oğlum doğduğu zaman, onsekiz yaşına geldiğinde parası ödenecek bir sigorta mukavelesi imzalamıştım, biraz zararı kabul etmek şartıyla paramı geri alabilirim...»</p>

  <p class="block8">Laugier, onun oğlunu düşünecekti sanki!</p>

  <p class="block8"><span class="calibre4">«Beş altı ay, peki. Nerede oturursan otur, istersen kulübede, ama ne yap ne et bir telefon numaran olsun.»</span></p>

  <p class="block8">Bugün de Hourvitch aynı şeyi söylememiş miydi? Bu tesadüf onu yeniden şaşırtacak mıydı? Bir otobüs bekleyebilirdi, beklemeliydi. Bu saatte, aceleye lüzum yoktu. Birkaç dakika geç veya erken gitmesinin Kay’ın merakında fasla bir etkisi olmazdı.</p>

  <p class="block8">Kay’ın!</p>

  <p class="block8">Bu kelimenin şu andaki çınlayışı ile, aynı kelimenin iki üç saat önce, o sabah, karşı karşıya yemek yerlerken ve Kay’ın kimin gönderdiğini söylemeden mükemmel bir ıstakozu kendisine yollamayı düşündüğü küçük terzinin şaşkınlığını hayal ederek neşelendikleri andaki çınlayışı arasında ne büyük fark vardı.</p>

  <p class="block8">İkisi de o kadar mutluydular ki, nasıl olursa olsun, Kay’ın adını söylemek bile onu yatıştırıyordu.</p>

  <p class="block8">Adresini bir şoföre söylemişti. Gökyüzü ona kapkaranlık ve tehdit ediciymiş gibi geliyordu. Somurtmuş bir halde koltuğa gömüldü. Laugier'ye, fare kafalı herife, herkese içerliyordu. Kay'a içerleyip içerlemediğini bilmiyordu. Daha kendi içinde onun hayalini bulamadan, onun yanındaki insan olmasına kendini alıştırmadan taksi durmuştu. Kay birden kaldırımın kenarında telaş ve endişe içinde karşısına dikiliverdi.</p>

  <p class="block8"><span class="calibre4">«Nihayet gelebildin François... Çabuk... Çabuk Michele...» dedi.</span></p>

  <p class="block8">Sonra ara vermeden, şaşkınlığından kendini unutarak almanca anlatmaya başladı.</p>

  <p class="block8">Odanın havası ağırdı, her defasında sokaktan dönüşte gibi lambalar yanık olduğu halde Combe'a ortalık henüz kararmış gibi geliyordu.</p>

  <p class="block8">Sokağa üç kere çıktı döndü. Üçüncü gelişinde gece yarısıydı ve pardösüsünden sular damlıyordu, yüzü buz kesilmiş, ıslanmıştı, çünkü dışarda birden bire şiddetli bir yağmur yağmaya başlamış bulunuyordu.</p>

  <p class="block8">Yine telefon yüzünden, o gün boyuna söz konusu edilen telefon yüzündendi gidiş gelişleri. Kay bile alay edercesine:</p>

  <p class="block8"><span class="calibre4">«Nasıl oluyor da evinde bir telefonun yok!» demişti.</span></p>

  <p class="block8">Herhalde artık sinirlerine hâkim değildi.</p>

  <p class="block8">Telgrafı o gün öğleden sonra bizzat Enrico getirmişti. Yine bir tesadüf eseri. Çünkü Combe içinde bir suçluluk duygusu ile Ritz'den içeri girerken Enrico gelmişti. Eğer söz verdiği gibi hemen geri dönmüş olsaydı.</p>

  <p class="block8">Güney Amerikalıyı kıskanmıyordu artık. Belki Kay onun önünde, belki de başını omzuna dayanarak ağlamış o da onu teselli etmeye çalışmıştır?</p>

  <p class="block8">Yine bir tesadüf. Bir gün önce mahallede alış verişe çıktıkları zaman Kay ona endişeyle:</p>

  <p class="block8"><span class="calibre4">«Yeni adresimi postaneye bildirsem iyi olur demişti. Bunu çok mektup aldığım için yapmıyorum biliyorsun...»</span></p>

  <p class="block8">Çünkü erkekte en küçük bir kıskançlık duygusunun baş kaldırmasını önlemek istiyordu.</p>

  <p class="block8">Şunları ilâve etti:</p>

  <p class="block8"><span class="calibre4">«Yeni adresimi Enrico'ya da vermeliyim. Ya Jessie'nin adresine mektuplar gelirse...»</span></p>

  <p class="block8"><span class="calibre4">«Niye ona telefon etmiyorsun?»</span></p>

  <p class="block8">O zaman bunun ne kadar önemli bir şey olduğunu bilmiyorlardı. Bir dükkâna girmişlerdi, daha önceki gibi, erkek onun konuştuğunu görmüş ne dediğini anlamadan dudaklarının kıpırdayışını seyretmişti.</p>

  <p class="block8">Hiç kıskanmamıştı. İşte o gün Enrico eşyalarını almak için Jessie'nin odasına gitmişti. Hem ona, hem Kay’a gelmiş bazı mektuplar vardı. Ayrıca Kay'a bir de telgraf gelmişti. Yirmidört saatten beri bu telgraf orada bekliyordu.</p>

  <p class="block8">Telgrafın Meksiko'dan geldiğini görünce telâşlanmıştı, doğru eve koşmuştu. Kay odasında yalnızdı, yemek hazırlıyordu. Sırtında mavi bir sabahlık vardı, ona yeni evlenmiş genç bir kadın hali veren mavi sabahlık...</p>

  <p class="block8">Telgrafta şunlar yazılıydı:</p>

  <p class="block8"><span class="calibre4">«Michele Meksiko'da ağır hasta stop – Ticaret ve Sanayi Bankasından yolculuk için gerekli para alınabilir. Larski.»</span></p>

  <p class="block8">Gelmesini söylemiyordu. Hareketinde onu serbest bırakıyordu. Belki de parası olmayacağını tahmin ederek gerekli tedbiri her zamanki intizamı, soğukkanlılığıyla düşünüyordu.</p>

  <p class="block8"><span class="calibre4">«Michele'i Amerika'ya getirdiğini bile bilmiyordum. Son mektubu dört ay önce gelmişti...»</span></p>

  <p class="block8"><span class="calibre4">«Kimin son mektubu?»</span></p>

  <p class="block8"><span class="calibre4">«Kızımın. Bana pek sık yazmaz. Herhalde bunu önlüyorlar, gizlice yazabiliyor ancak, ama bunu söylemiyor bana. Son mektubu Macaristan'dan gelmişti, yolculuktan</span> hiç bahis yoktu. Başına ne gelmiş olabilir? Ciğerleri sağlamdır, küçükken muayene ettirmiştik en büyük profesörlere... Ya bir kaza geçirmişse François?»</p>

  <p class="block8">Niye bu kadar çok içki içmişti? Demin kadını avutmaya çalışırken ağzının kokusundan utanmıştı, çünkü sarhoş olduğunun anlaşılmamasına imkân yoktu. Birden umutsuzlanmıştı. Hüzünlenmişti. Daha eve gelmeden omuzlarına ağır bir yük çökmüş gibiydi, ondan kendini kurtaramıyordu.</p>

  <p class="block8"><span class="calibre4">«Yesene François'cığım. Sonra telefon etmeye gidersin.»</span></p>

  <p class="block8">Hayır. Karnı aç değildi. Aşağı iniyor, İtalyan'ın dükkânına gidip telefon ediyordu.</p>

  <p class="block8"><span class="calibre4">«Göreceksin boşuna zahmet olacak. Meksika'ya geceleri uçak seferi yapılmıyor. Enrico daha önce anladı.»</span></p>

  <p class="block8">Zamanında eve dönmüş olsaydı, bu Güney Amerikalı kendini ilgilendirmeyen işlere burnunu sokmak fırsatını bulamayacaktı.</p>

  <p class="block8"><span class="calibre4">«Yarın sabah birer saat arayla iki uçak kalkıyor. Ama bütün yerler tutulmuş. Üç hafta önceden tutulmuş olacak...»</span></p>

  <p class="block8">Yine gidip telefon ediyordu. Sanki onun için bir mucize yaratılacakmış sanıyordu.</p>

  <p class="block8">Elleri boş geri dönüyordu.</p>

  <p class="block8"><span class="calibre4">«İlk tren sabah yediyi otuziki dakika geçe.»</span></p>

  <p class="block8"><span class="calibre4">«Ona bineceğim.»</span></p>

  <p class="block8"><span class="calibre4">«Pullman'da bir yer bulmaya çalışacağım.»</span></p>

  <p class="block8">Ve yeniden telefon etmeye gidiyordu. Ortalıkta ne varsa hüzünlüydü. Ağırdı. Gidiş gelişlerinde vahim bir görünüş, bir hayalet hali vardı.</p>

  <p class="block8">Onu bürodan büroya gönderiyorlardı. Amerikan demiryolları hakkında hiçbir fikri yoktu.</p>

  <p class="block8">Şimdi de yağmur, kuvvetli bir sağnak halinde kaldırımları dövüyordu. Şapkasının kenarları sularla doluyor, başını eğdiği zaman sular döşemeye akıyordu. Gülünç bir şeydi, ama bu çeşit ufak tefek şeyler onu etkiliyordu.</p>

  <p class="block8"><span class="calibre4">«Bilet almak için vakit geçmiş. Memur, trenin hareketine yarım saat kala gara gelmemizi tavsiye ediyor.</span></p>

  <p class="block8">Vaktinden önce biletini alanlar arasında son dakikada işi çıkanlar bulunurmuş.»</p>

  <p class="block8"><span class="calibre4">«Kendini yoruyorsun François.»</span></p>

  <p class="block8">Kadına dikkatle baktı, niçin olduğunu bilmeden Kay'daki bu kederli yorgunluğun kızının hastalığından ileri gelmemesi ihtimalini düşünüyordu. Belki de birkaç saate kadar birbirlerinden ayrılacaklarını düşünerek üzülüyordu?</p>

  <p class="block8">Bu telgrafta, bu sarımtırak kâğıt parçasında kaderin biçimsiz bir oyunu vardı. O sanki Laugier'nin çektiği nutkun ve Combe'un kafasını o akşam işgal eden düşüncelerin bir devamıydı.</p>

  <p class="block8">Sanki başka çıkış noktası olmadığını görerek kader işe karışıyor, her şeyi düzene koyuyordu. İnsana en dokunan tarafı, kaderin yargısını kabul ettirmesiydi, ona boyun eğmekten başka çare olmamasıydı.</p>

  <p class="block8">Onu en çok yıkan da, kendi içinde duyduğu bu gevşeklikti, herhangi bir şekilde karşı koymaya çalışmakta gösterdiği güçsüzlüktü.</p>

  <p class="block8">Kay valizini hazırlıyordu. Bir yandan da konuşuyordu:</p>

  <p class="block8"><span class="calibre4">«Para işini bilmem nasıl halledeceğim. Enrico geldiğinde bankalar çoktan kapanmıştı. Bir sonraki treni bekleyebilirim. Gündüz bir tren daha olmalı.»</span></p>

  <p class="block8"><span class="calibre4">«Akşamüstü var.»</span></p>

  <p class="block8"><span class="calibre4">«Enrico dedi ki... Darılma. Biliyorsun, böyle bir anda her şey o kadar önemsiz ki. Ne kadar paraya ihtiyacın varsa kendisine telefonla bildirmemi söyledi, hatta gece bile olsa</span>… Senin bunu...»</p>

  <p class="block8"><span class="calibre4">«</span>Dörtyüz dolar yeter mi sana?»</p>

  <p class="block8"><span class="calibre4">«Tabii yeter François. Yalnız...»</span></p>

  <p class="block8">İkisi de para konusunu konuşmamışlardı.</p>

  <p class="block8"><span class="calibre4">«Sana bu parayı sıkıntısızca verebilirim.»</span></p>

  <p class="block8"><span class="calibre4">«Sana bir mektup bırakırım olur mu bilmem, yarın bankaya uğrayıp benim yerime parayı alırsın...»</span></p>

  <p class="block8"><span class="calibre4">«Sen döndüğünde bu işi halledecek zaman bulursun.»</span></p>

  <p class="block8">Birbirlerine bakamıyorlardı. Buna cesaret edemiyorlardı. Bu sözleri söylüyorlar, ama bunların gerçek olduğuna kendileri bile tamamen inanmıyorlardı.</p>

  <p class="block8"><span class="calibre4">«Biraz uyuman lâzım Kay.»</span></p>

  <p class="block8"><span class="calibre4">«Cesaretim yok.»</span></p>

  <p class="block8">Böyle anlarda söylenilen anlamsız sözlerden biri.</p>

  <p class="block8"><span class="calibre4">«Haydi yatağa yat.»</span></p>

  <p class="block8"><span class="calibre4">«Zahmetime değer mi dersin? Saat nerdeyse sabahın ikisi. Evden saat altıda çıkmak lâzım, belki de taksi</span> bulamayız.»</p>

  <p class="block8">Şimdi kadın şu sözü de söylemeliydi. Tam sırasıydı diye düşündü adam:</p>

  <p class="block8"><span class="calibre4">«Bir telefon olsaydı...»</span></p>

  <p class="block8"><span class="calibre4">«Öyle ki sabah beşte kalkmam lâzım?</span> Bir şey içmem gerekmez mi?»</p>

  <p class="block8">Soyunmadan yatağa uzandı. Erkek biraz odanın içinde dolaştı, sonra o da kadının yanına gelip yattı. Hiç konuşmadılar. Gözlerini de yummadılar. İkisi de bakışlarını sabit bir şekilde tavana dikmişlerdi.</p>

  <p class="block8">Erkek hayatında hiçbir zaman kendini bu kadar ümitsiz bir hüzün içinde hissetmemişti. Bu, söze gelmeyen, elle tutulmayan önüne geçmek için bir şey yapılamayan şiddetli bir acıydı. Fısıltı halinde:</p>

  <p class="block8"><span class="calibre4">«Geri gelecek misin?» dedi. Cevap olarak kadın örtünün üstündeki elini yakaladı, uzun uzun sıktı.</span></p>

  <p class="block8"><span class="calibre4">«Onun yerine ölmek istiyorum,» dedi.</span></p>

  <p class="block8"><span class="calibre4">«Ölmek söz konusu değil, sus.»</span></p>

  <p class="block8">Kadının ağlayıp ağlamadığından şüphelendi. Elini uzatıp gözlerinde gezdirdi, kupkuruydu.</p>

  <p class="block8"><span class="calibre4">«Yalnız kalacaksın François. 'Görüyorsun, beni en çok üzen seni düşünmek. Yarın gardan döndüğün zaman.»</span></p>

  <p class="block8">Bir düşünce onu birdenbire ürküttü, doğruldu, yanındaki erkeğe büyümüş gözbebekleriyle baktı:</p>

  <p class="block8"><span class="calibre4">«Gara benimle beraber geleceksin değil mi? Gelmen lâzım. Bunu senden istediğim için beni affet, ama öyle sanıyorum ki yalnız başıma trene binecek kuvveti kendimde bulamam. Gitmem lâzım, beni göndermen lâzım, ama eğer...»</span></p>

  <p class="block8">Başını yastığa gömerek sakladı. Ne o, ne öteki kıpırdamadan duruyorlardı. İkisi de kendi düşüncelerine kapılmış, yeni atılacakları yalnızlıklarına kendilerini şimdiden alıştırıyorlardı.</p>

  <p class="block8">Kadın biraz uyudu. O ise birazcık daldı, sonra kahveyi hazırlamak için ondan önce kalktı.</p>

  <p class="block8">Gökyüzü, sabahın saat beşinde gece yarısındakinden daha da karanlıktı. Lambalar bu karanlığı zorla dağıtıyor ve bütün gün boyunca kesilmeyecek olan yağmurun camlara vuruşu duyuluyordu.</p>

  <p class="block8"><span class="calibre4">«Kay, kalkmak zamanı geldi.»</span></p>

  <p class="block8"><span class="calibre4">«Evet...»</span></p>

  <p class="block8">Onu öpmedi. Geceden beri hiç öpüşmemişlerdi. Buna belki de Michele'in hastalığı sebep olmuştu. Belki de kendilerini duygularının eline kaptırmaktan çekiniyorlardı.</p>

  <p class="block8"><span class="calibre4">«Sıcak tutacak</span> bir şeyler giyin.»</p>

  <p class="block8"><span class="calibre4">«Giyecek yalnız kürküm var;»</span></p>

  <p class="block8"><span class="calibre4">«Hiç değilse yün robunu giy.»</span></p>

  <p class="block8">Laf olsun diye şu çeşitten bayağı sözler söylemekten geri durmuyorlardı.</p>

  <p class="block8"><span class="calibre4">«Biliyorsun trenler genellikle çok sıcak olur.»</span></p>

  <p class="block8">Kadın kahvesini içti, ama bir şey yemek istemedi. Erkek, tıklım tıklım doldurulmuş valizi kapatmasına yardım etti, kadın etrafına bakmıyordu.</p>

  <p class="block8"><span class="calibre4">«Geriye kalanları burada bıraksam mı?»</span></p>

  <p class="block8"><span class="calibre4">«Haydi yola çıkmak zamanı. Çabuk ol.»</span></p>

  <p class="block8">Sokağa bakan pencerelerden sadece ikisi ışıklıydı. Herhalde onlarda da trene yetişecek yolcular, ya da hastalar vardı?</p>

  <p class="block8"><span class="calibre4">«Sen biraz kapıda bekle, köşeye kadar bir gideyim, belki taksi bulurum.»</span></p>

  <p class="block8"><span class="calibre4">«Vakit kaybedeceğiz.»</span></p>

  <p class="block8"><span class="calibre4">«Hemen bulamazsam, o zaman metroya bineriz. Burada bekleyeceksin değil mi?»</span></p>

  <p class="block8">Aptalca bir laftı bu. Nereye gidebilirdi? Adam, pardösüsünün yakaları kalkık, evlerin diplerinden kamburunu çıkara çıkara sokağın köşesine kadar koştu. Tam oraya varmıştı ki bir sesin kendisini çağırdığım duydu.</p>

  <p class="block8"><span class="calibre4">«François... François...»</span></p>

  <p class="block8">Kaldırımın ortasında ona seslenen Kay’dı. Evlerine iki ev ötede, geceyi dışarıda geçirmiş bir çifti getiren bir taksi durmuştu.</p>

  <p class="block8">Nöbet değiştirir gibiydiler. Bazıları gidiyor, bazıları geliyordu. Kay kapıyı açmış şoförle konuşuyordu. Combe kapının eşiğinde duran valizi almaya gitti.</p>

  <p class="block8"><span class="calibre4">«Santral Garı'na.»</span></p>

  <p class="block8">Otomobilin koltuklan rutubetten kaygandı, etraflarında ne varsa ıslak, hava soğuk ve ürperticiydi. Kadın kendini erkeğin kollarına bıraktı. Hep susuyorlardı. Caddelerde kimseler görünmüyordu. Hatta gara gelinceye kadar bir tek otomobile bile rastlamadılar.</p>

  <p class="block8"><span class="calibre4">«Sen inme François. Eve dön.»</span></p>

  <p class="block8">Bu kelime üzerinde bile bile durmuştu, ona cesaret vermek istiyordu.</p>

  <p class="block8"><span class="calibre4">«Daha bir saat beklemek gerek.»</span></p>

  <p class="block8"><span class="calibre4">«Zararı yok. Gider sıcak</span> bir şey içerim. Bir şeyler yemeye çalışırım.»</p>

  <p class="block8">Nasıl gülümsemeye çalışıyordu! Taksi durmuştu, inmeye, bekleme salonu ile aralarındaki yağmur perdesini aşmaya cesaret edemiyor gibiydiler.</p>

  <p class="block8"><span class="calibre4">«Sen kal François.</span>»</p>

  <p class="block8">İçinde duyduğu şey korkakça bir duygu değildi. Gerçekten arabadan inmek, garın kalabalığı arasında onu takip etmek, büyük gar saatinin sıçraya sıçraya ilerleyen iğnesini seyretmek, ayrılışlarını dakika dakika yaşamak, kapıların açıldığı zaman kalabalığa kendini bırakmak, trenin hareketini görmek için kendinde yetecek kadar kuvvet bulunmadığını hissediyordu. Kadın ona doğru eğildi, kürkünde yağmur ıslaklığı vardı.</p>

  <p class="block8">Ama dudakları yine de yakıcıydı. Şoförün arkasında bir an birbirlerine sarılı kaldılar, birdenbire kadının gözbebeklerinde bir ışık parladı, ve erkek düş içindeymiş gibi şu sözleri kekelediğini duydu:</p>

  <p class="block8">«Şimdi artık eminim, bu bir gidiş değil... Bir varış...»</p>

  <p class="block8">Ondan koparcasına ayrıldı. Kapıyı açmış, oradaki zenci kapıcıya işaret etmiş, valizim ona vermişti.</p>

  <p class="block8">Combe, hep onun attığı bu üç adımı, o tereddüt anını, çizgi çizgi düşen yağmurun kaldırım üzerinde çıkardığı gürültüyü hayalinden çıkaramayacaktı.</p>

  <p class="block8">Yüzü sapsarı birden geri döndü, gülümsüyordu. Bir elinde çantasını tutuyordu. Büyük camlı kapıyı açıp öte yana geçmesi için bir adım atması yeterdi.</p>

  <p class="block8">Elini biraz kaldırdı, fazla uzaklaştırmadan, fazla yukarı kaldırmadan, biraz kıpırdattı. Daha çok parmaklarını oynattı denebilirdi. Camın ardında onu yarı yarıya silik halde bir kere daha gördü. Sonra daha çabuk, daha kesin adımlarla zencinin peşi sıra yürüdü. O sırada şoför de arkasına dönmüş, nereye gideceklerini soruyordu.</p>

  <p class="block8">Ona kendi adresini verdi. Hatta farkına bile varmadan piposunu doldurduğunu farketti. Ağzında bir acılık duymuştu.</p>

  <p class="block8">Kadının dediği sözü düşünüyordu:</p>

  <p class="block8"><span class="calibre4">«...Bir varış...»</span></p>

  <p class="block8">Bu sözde gizli bir vaat bulunduğunu seziyordu. Ama daha iyice anlayamamıştı.</p>

  <h1 class="calibre6" id="sigil_toc_id_6">VIII.</h1>

  <p class="block8"><span class="calibre4">«Sevgili Kay,</span></p>

  <p class="block8">Başıma geleni herhalde Enrico sana anlatmıştır... Bildiğin gibi Ronald çok kibar, çok terbiyeli davrandı, hep bu halini muhafaza etti. Kendini o soğuk öfkesine kaptırmadı. İçinde bulunduğum durum ortasında böyle bir şey kimbilir beni ne hale sokardı!»</p>

  <p class="block8">Combe kendisinin sandığı çeşitten bir umutsuzluk içinde değildi. Daha çok, günlerin saatların gevşekliğine kendini kaptırmaktı bu.</p>

  <p class="block8">İlk günlerde oldukça akla yakın bir endişe içinde bocalamıştı. Şimdi o kadar kısa gibi gelen, içinde yaşarlarken sona ermez gibi görünen o gece, Kay'a sormuştu:</p>

  <p class="block8"><span class="calibre4">«Bana telefon edecek misin?»</span></p>

  <p class="block8"><span class="calibre4">«Buraya mı?»</span></p>

  <p class="block8">İlk fırsatta evine bir telefon alacağına hemen o anda yemin etmişti. Ertesi sabah uyanır uyanmaz telefon almak için gerekli teşebbüsleri yapmıştı. Geç kalıp da Kay’ın telefonunu kaçıracağından korkuyordu.</p>

  <p class="block8"><span class="calibre4">«Bana telefon edeceksin değil mi?» demişti.</span></p>

  <p class="block8"><span class="calibre4">«Tabii ederim sevgilim. Fırsat bulur bulmaz.»</span></p>

  <p class="block8"><span class="calibre4">«İstersen, fırsat bulursun.»</span></p>

  <p class="block8"><span class="calibre4">«Sana telefon ederim.»</span></p>

  <p class="block8">Formaliteler tamamlanmıştı. Zaten bunlar o kadar basit şeylerdi ki, bir telefon almak için dünyayı birbirine katmak gerektiğini sandığı halde bunun o kadar kolaylıkla cereyan etmesi onu hırslandırmıştı.</p>

  <p class="block8">Hava pisti, karanlıktı, yağmur yağıyordu hep. Şimdi de sulu kardı düşen... Küçük musevi terzinin odacığında çalıştığı, sokağın loşluğunda hayal meyal görünüyordu.</p>

  <p class="block8">Telefonu ikinci gün eve getirmişlerdi, evden hiç çıkmak cesaretini gösteremiyordu. Oysa Kay, Meksiko'ya yeni inmiş olmalıydı.</p>

  <p class="block8"><span class="calibre4">«New York'ta Danışma Bürosu'na telefon ederim,» demişti gitmeden önce. «Telefonun numarasını oradan öğrenirim.»</span></p>

  <p class="block8">Danışma Bürosu'na beş altı defa telefon etmiş, aldığı numaranın bilinip bilinmediğini anlamak istemişti.</p>

  <p class="block8">Garip bir şeydi, Kay yağmurun içinde erimiş kaybolmuştu. Üzerine yağmurun vurduğu bir camın ardında, biraz dağınık, şekli bozulmuş bir yüzle gülüyor gibiydi. Hayalini tam olarak kurmaya o kadar çalıştığı halde bir türlü beceremiyordu.</p>

  <p class="block8">Jessie'nin evine gelen, sonra buraya gönderilen birkaç mektup vardı. Kay gitmeden:</p>

  <p class="block8"><span class="calibre4">«Onları aç. İçinde hiçbir gizli şey yok!» demişti. Mektupları açmakta tereddüt etmişti. Dört beş tane oluncaya kadar sabretmişti. Jessie'nin, Grace</span> Line'nın mavi ve portakal rengi işaretini taşıyan Bahama'dan uçakla gönderdiği mektubu gelince bütün mektupları açıp okumak kararını vermişti.</p>

  <p class="block8"><span class="calibre4">«... İçinde bulunduğum durum ortasında...»</span></p>

  <p class="block8">Şimdi artık o mektupları ezbere biliyordu.</p>

  <p class="block8"><span class="calibre4">«Her şeyi göze alıp bir faciayı önlemek için elimden geleni yaptım.» Bunlar artık o kadar uzaktı ki... Dürbünün ters tarafından bakılarak ufacık, tanınmaz bir dünyada geçmiş gibi görünen şeylerdi.</span></p>

  <p class="block8"><span class="calibre4">«Biliyorum Ric, mümkün olsa karısından ayrılmaktan tereddüt etmezdi.»</span></p>

  <p class="block8">Kendi kendine tekrarlıyordu:</p>

  <p class="block8"><span class="calibre4">«Mümkün olsa.</span>»</p>

  <p class="block8"><span class="calibre4">«... Ama gitmeyi daha doğru buldum. Zor olacak. Elbetteki uzun sürecek. Dayanması ağır bir devre.</span></p>

  <p class="block8">Seninle küçük apartmanımızda ne kadar mesut bir hayat sürebilirdik değil mi Kay'cığım?</p>

  <p class="block8">Bilmem yine o günler gelecek mi? Düşünmeye bile cesaretim yok. Ronald beni ümitsizlendiriyor, dayanma gücümü kırıyor. Yine de ona karşı ileri sürebileceğim en küçük bir şikâyetim yok. O kadar kaba hiddetleri olduğu halde şimdi beni korkutan bir sessizlik içinde... Yanımdan hiç ayrılmıyor. Hatta düşüncelerimi bile okumaya çalışıyor diyebilirim.</p>

  <p class="block8">Bana karşı çok müşfik, çok iyi davranıyor. Eskisinden daha fazla... Balayımızda olduğundan daha fazla.</p>

  <p class="block8">Hani sana anlattığım, seni o kadar güldüren Hindistan cevizi hikâyesini hatırlarsın ya? İşte, öyle bir şey olmayacak artık.</p>

  <p class="block8">Gemideki yolcular bizi yeni evlenmiş sanıyorlar, bunun eğlenceli tarafları yok değil. Dün herkes yün elbiselerini çıkartıp keten elbiselerini giydi, çünkü ekvator bölgesine girmiştik. Hava hemen ısınıverdi. Tuhaf bir şey bu, sabah olunca bütün yolcular, gemi subayları da dâhil hepsini, beyazlar giymiş bulduk. Hele tek şeritli bir subay var, genç bir şey, her karşılaşmamızda bana baygın baygın bakıp duruyor.</p>

  <p class="block8">Ama bundan zavallı Ric'ime bahsetme sakın, kendisine bir üzüntü yaratır. Orada neler olup bittiğini düşünüyorum. Kay, senin için müthiş bir şey oldu bu. Kendimi senin yerine koyuyorum da, perişan halini gözümün önüne getiriyorum, başının çaresine nasıl baktığını...»</p>

  <p class="block8">Garip bir duyguydu bu. Bazı anlar kendini tamamiyle serbest, kafasının içini aydınlık, tek bir gölge olmadan buluyordu, bu anlarda dünyayı tam bir açıklıkla, güneş içinde görüyordu. Bu çiğ tonların zalimliği de çok geçmeden ona maddi bir azap vermeye başlıyordu.</p>

  <p class="block8"><span class="calibre4">«Sevgili Kay...»</span></p>

  <p class="block8">Bu mektuba bir Fransız pulu yapıştırılmıştı ve Toulon'dan geliyordu. Kay bütün mektuplarını açmak için ona izin vermemiş miydi?</p>

  <p class="block8"><span class="calibre4">«Fransa'ya döner dönmez başlangıçta hiç de hoşuna gitmeyen bir sürprizle karşılaştım. Benim denizaltımla birkaçı daha Atlantik Filosundan alınıp Akdeniz</span> Filosuna verilmişler. Yani bağlı olduğum liman bizim bilinen Brest yerine Toulon oldu şimdi.</p>

  <p class="block8">Benim için pek kötü bir şey olmadı, ama yeni bir villâ tutup eşyaları oraya yerleştiren karım tam bir hayal kırıklığına uğradı, ve bu yüzden hastalandı...»</p>

  <p class="block8">Bu adam Kay'la yatan denizciydi. Combe biliyordu. Nerede, hangi şartlar altında yattıklarını da biliyordu.</p>

  <p class="block8">Her şeyi en küçük ayrıntısına kadar biliyordu, hepsini ondan zorla öğrenmişti. Ve bunlar şimdi acı veriyordu.</p>

  <p class="block8">Aynı zamanda ona huzur da veriyordu. İki duygu birbirine karışmıştı.</p>

  <p class="block8"><span class="calibre4">«Nihayet La Seyne'e yerleşebildik, pek hoş olmayan banliyö gibi bir yer, ama tramvay kapımın önünde duruyor, evimizin karşısında da çocuklara ait bir park var.»</span></p>

  <p class="block8">Çünkü onun da çocukları vardı, onun da...</p>

  <p class="block8"><span class="calibre4">«B</span>ouffi hep eskisi gibi şişmanlamaya devam ediyor, sana dostça duygularım bildirmemi rica etti.»</p>

  <p class="block8">Bouffi ha?</p>

  <p class="block8"><span class="calibre4">«Fernand artık bizimle beraber değil, onu Paris'e Bakanlığa aldılar. Ona yakışan da orada olmaktı zaten, tam bir salon adamıydı. Royale Caddesi'ne bakan salonlara,</span> hele resmi kabul akşamlarının törenlerine yakışır doğrusu.</p>

  <p class="block8">Senin dostun Riri'ye gelince hiç değilse artık onunla hiç konuşmadığımızı söyleyebilirim, güzel Amerika'nın sahillerinden ayrıldığımızdan beri ancak görev gereği konuştuk. Bilmiyorum o mu beni kıskanıyor, yoksa ben mi onu kıskanıyorum?</p>

  <p class="block8">İkimizden birini seçmek sana düşüyor ve...»</p>

  <p class="block8">Parmaklarını yatak örtüsüne geçiriyordu. Ama yine de sakindi. Hatta bu sakin halini sürdürüyordu, ilk günlerdi bunlar. Öylesine sakindi ki, onu çevreleyen boşluğu, içinden çıkılmaz, kesin bir boşluk olarak kabul ediyor, o zaman soğukça:</p>

  <p class="block8"><span class="calibre4">«Bitti artık,» diyordu.</span></p>

  <p class="block8">Hürdü yeniden, Laugier'nin barına saat altı sularında gitmekte, onunla istediği kadar içki içmekte, çene çalmakta hürdü.</p>

  <p class="block8">Yine sevgilisinden bahsetmeye kalkışacak olursa ona:</p>

  <p class="block8"><span class="calibre4">«Hangi sevgili!» demekte hürdü.</span></p>

  <p class="block8">Evet, şurası inkâr edilemez. Bir çeşit ferahlık da duymuyor değildi. Laugier'nin hakkı vardı. Bu işin sonu kötüye varacaktı. Bazı anlar gidip Laugier'yi bulmak arzusunu duyuyordu. Ritz barının kapısına kadar gittiği oluyordu, ama her defasında da pişmanlık içinde kapının dışında kalıyordu.</p>

  <p class="block8">Kay’a gönderilmiş başka mektuplar, özellikle faturalar da vardı. Bunlar arasında bir boyacınınki ile bir şapkacının faturaları da bulunuyordu. Tahminle, bahsi geçen şapkanın ilk karşılaştıkları gece başında bulunan şapka olduğunu anladı. Şimdi onu şapkayı alnına doğru eğilmiş bir durumda hayal ediyor ve bu gözlerinde bir hatıra değeri kazanıyordu.</p>

  <p class="block8"><span class="calibre4">«Altmışsekiz sent.»</span></p>

  <p class="block8">Şapka için değil. Şapkada yapılan bir değiştirme için. Ya eklenmiş, ya çıkarılmış bir kurdele parçası için.</p>

  <p class="block8">Kadınlara özgü o saçma sapan şeylerden biri için...</p>

  <p class="block8"><span class="calibre4">«Altmışsekiz sent...»</span></p>

  <p class="block8">Hep rakamı hatırlıyordu. Adı geçen şapkacının 260ıncı Sokakta bulunduğunu da hatırlıyordu. Ellinde olmadan oraya kadar aşılması gerekli yolu, sanki Kay yürüyerek geçmiş, sanki yürüdüğü zaman da geceymiş gibi, hayalinde kendi gece dolaşmalarına benzeterek canlandırıyordu.</p>

  <p class="block8">İkisi az mı yürümüşlerdi o yollarda.</p>

  <p class="block8">Telefon yerine konmuştu, ama bir tek defa çalmamıştı, çalamazdı da zaten, çünkü evine telefon aldığını kimse bilmiyordu.</p>

  <p class="block8">Yalnız Kay'dan başka. Kay ona söz vermişti:</p>

  <p class="block8"><span class="calibre4">«Fırsat bulur bulmaz sana telefon edeceğim.»</span></p>

  <p class="block8">Ve Kay ona telefon etmiyordu. O ise evinden çıkmak cesaretini gösteremiyordu. Saatlarını küçük musevi terzinin yaşantısını seyretmekle geçiriyordu. Artık, onun ne zaman yemek yediğini, çalışma masası başında dua etme pozunu ne zaman aldığını veya işini ne zaman bitirdiğini biliyordu. Başkasının yalnızlık içindeki hayatım seyretmekle kendini yalnızlığa alıştırıyordu.</p>

  <p class="block8">İki kişi oldukları için komşularına göndermeyi düşündükleri o istakozdan az çok utanıyordu. Çünkü şimdi kendini onun yerine koyabiliyordu.</p>

  <p class="block8"><span class="calibre4">«Kay yavrucuğum.»</span></p>

  <p class="block8">Herkes ona 'Kay' diyordu. Bu onu kudurtuyordu. Niye kendi adına gelecek bütün mektupları açmasını tembih etmişti sanki?</p>

  <p class="block8">Bu mektup ingilizceydi, sert ve düzgün bir şekilde yazılmıştı.</p>

  <p class="block8"><span class="calibre4">«14 Ağustos tarihli mektubunuzu aldım. Köye</span> gittiğinizi öğrenmekle memnun oldum. Connecticut havasının size yarayacağım umarım. Bana gelince, işlerim uzun zamandan beri istediğim halde New York'tan ayrılmama engel oldu. Bununla beraber...»</p>

  <p class="block8">Bununla beraber neydi? O da onunla yatmış olacaktı. Hepsi onunla yatmışlardı. Böyle kâbuslardan bir türlü kendim kurtaramayacak mıydı?</p>

  <p class="block8"><span class="calibre4">«...Karım sizinle...»</span></p>

  <p class="block8">Budalanın budalası. Artık, hayır. Yanlış düşünen kendisiydi. Hatta yanılmıyordu bile. Bitmişti bunlar.</p>

  <p class="block8">Sonuna bir çizgi çekmek lâzımdı.</p>

  <p class="block8"><span class="calibre4">«Son noktayı koyun, bir çizgi çekin.»</span></p>

  <p class="block8">Büyük bir çizgi çekerek, satır basma geçmek gerekti. Bu çizgi, daha çok ıstırap çekmesini, ömrünün sonuna kadar ıstırap çekmesini önleyen kesin bir çizgiydi.</p>

  <p class="block8">Düşündükleri aşağı yukarı bunlardı. Kadın yüzünden son günlerine kadar ıstırap çekecekti.</p>

  <p class="block8">Kendini buna alıştırmıştı.</p>

  <p class="block8">Aptal gibi.</p>

  <p class="block8">Laugier gibi bir budala böyle bir itiraf karşısında ne derdi?</p>

  <p class="block8">Çok basitti, öylesine basitti ki öylesine... Tarif için kelime bulamıyordu.</p>

  <p class="block8">Böyleydi işte. Kay yanında değildi ve onunsa Kay'a ihtiyacı vardı. Günlerden bir gün kırk yaşındaki karısı kendini yeniden genç hissederek yeni bir aşk yaşamak istediği zaman, ömrünün mahvolduğuna inanmıştı.</p>

  <p class="block8">Nasıl çocukça düşünmüştü? Demek bunun hiçbir önemi yoktu? Olmadığım biliyordu artık.</p>

  <p class="block8">Şimdi dünyada değerli olan tek şeyin Kay olduğunu kabul ediyordu. Kay ve onun geçmişi Kay ve...</p>

  <p class="block8">.... Ve birden telefon çalsaydı. Bir zil çalsaydı. Günler ve geceler boyunca bekliyordu. Saatin zihni sabahın birinde, sonra ikisinde, sonra üçünde çalacak şekilde kuruyordu. Uyuyup kalmaktan ve telefonun zilini duymamaktan korkuyordu.</p>

  <p class="block8">Aynı anda, kendi kendine:</p>

  <p class="block8"><span class="calibre4">«Çok iyi. Her şey çok iyi. Bitti artık. Zaten başka bir sonuçla bitmesi imkânsızdı,» diyordu. Yeniden eski François Combe olacaktı. Onu Ritz'de ağır ameliyat geçirmiş bir hasta gibi karşılayacaklardı.</span></p>

  <p class="block8"><span class="calibre4">«Bitti mi artık?»</span></p>

  <p class="block8"><span class="calibre4">«Bitti.»</span></p>

  <p class="block8"><span class="calibre4">«Çok canını acıtmadı ya? Çok ıstırap vermedi ya?»</span></p>

  <p class="block8"><span class="calibre4">Ama o akşam yastığı ısırıp yalvardığını kimse görmüyordu. «Kay yavrucuğum! Yalvarırım telefon et bana.»</span></p>

  <p class="block8"><span class="calibre4">Sokaklar boştu. New Yok bomboştu. Hatta küçük barları bile boştu. Bir defasında «kendi» şarkılarım çaldırmak istemiş ama bir türlü dinleyememişti. Boş yere dışarı atmaya uğraştıkları Norveçli veya Danimarkalı, kuzeyli sarhoş bir gemici onu yakasından yakalamış, anlaşılmaz birtakım itiraflarda bulunmuştu.</span></p>

  <p class="block8">Böylesi daha iyi değil miydi? Kadın gelmemek üzere gitmişti. Kadın da bunu biliyordu, ikisi de bunu biliyorlardı. Gelmemek üzere gitmişti.</p>

  <p class="block8"><span class="calibre4">«Bu bir gidiş değil François... Bir varış...»</span></p>

  <p class="block8">Acaba ne demek istemişti? Niye bir varış? Hem nereye varış?</p>

  <p class="block8"><span class="calibre4">«Bayan, size borcunuzu hatırlatmakla...»</span></p>

  <p class="block8">Üç dolar ve birkaç sent, bir bluzun parası. O bluzu Jessie'nin dolabından çıkarıp valizine koyarken gördüğünü hatırlıyordu.</p>

  <p class="block8">Kay’dı bütün bunlar... Ve Kay, kendi sakin hayatı, rahatı, geleceği için bir tehlikeydi. Ve Kay, onun için Kay, vazgeçilemeyecek bir şeydi.</p>

  <p class="block8">Günde on defa onu inkâr ediyor, günde on defa ondan af diliyor, ama birkaç dakika sonra yeniden inkâra başlıyordu. Ve sanki bir tehlike hissediyormuş gibi insanlarla her türlü temastan kaçmıyordu. Bir defa bile radyoya gitmemişti. Ne Hourvitch'i, ne Laugier'yi görmüştü. Onlara kızıyordu içinden.</p>

  <p class="block8">Yedinci gün ya da yedinci gece derin derin uyuduğu sırada, telefonun zili odanın içinde çınladı.</p>

  <p class="block8">Saati telefon ahizesinin yanındaydı. Her şeyi önceden hazırlamıştı. Saat sabahın ikisi idi.</p>

  <p class="block8"><span class="calibre4">«Alo...»</span></p>

  <p class="block8">Uzun mesafe santral memurlarının her zamanki işaret ve mesajlarını duydu. Israrlı bir ses aptalcasına boyuna tekrarlayıp duruyordu:</p>

  <p class="block8"><span class="calibre4">«Alo... Bay Combe... Alo, Bay Combe... C.O.M. B. E. Alo Bay Combe?»</span></p>

  <p class="block8">Ve bu sesin arkasında, henüz dinleme müsaadesini vermedikleri Kay’ın sesi vardı...</p>

  <p class="block8"><span class="calibre4">«Evet evet... Combe... Evet.»</span></p>

  <p class="block8"><span class="calibre4">«Bay François Combe?»</span></p>

  <p class="block8"><span class="calibre4">«Evet... Evet...»</span></p>

  <p class="block8">Kay gecenin öteki uçundaydı. Yavaşça soruyordu.</p>

  <p class="block8">«Sen misin?»</p>

  <p class="block8">Ona aynı şekilde karşılık vermekten başka söz bulamıyordu:</p>

  <p class="block8"><span class="calibre4">«Sen misin?»</span></p>

  <p class="softbreak"> </p>

  <p class="block8">Daha yeni tanıştıkları gün ona iki ayrı sesi bulunduğunu söylemişti, bunu söylemekten de çok hoşlanmıştı.</p>

  <p class="block8">Herkesinkine benzer, herhangi bir kadına yaraşır sesi vardı. Bir de ciddi, biraz belirsiz olan sesi. Bu sesi ilk günden beri sevmişti.</p>

  <p class="block8">Sesini telefonda hiç duymamıştı, işte o sevdiği sesi yeniden buluyordu, tabu halinden daha ciddi, daha sıcak, sürükleyici, inandırıcı bir tatlılık taşıyordu. Ona:</p>

  <p class="block8"><span class="calibre4">«Biliyor musun Kay... Bitti artık... Savaşmayacağım artık...» diye bağırmak arzusunu duyuyordu.</span></p>

  <p class="block8">Anlamıştı. Onu bir daha inkâra kalkışmayacaktı. Birkaç saniye önce kendisinin bile bilmediği bu büyük haberi ona bildirmek için sabırsızlanıyordu.</p>

  <p class="block8">Kay:</p>

  <p class="block8"><span class="calibre4">«Seni daha önce arayamadım,» diyordu. «Bütün bunları daha sonra anlatırım. Hiçbir kötü haber yok, aksine her şey yolunda gitti. Yalnız sana telefon etmek çok güç oldu.</span> Şimdi bile. Ama her gece telefon etmeye yine de çalışacağım...»</p>

  <p class="block8"><span class="calibre4">«Ben seni arayamaz mıyım? Otelde değil misin?»</span></p>

  <p class="block8">Niye bir an sessizlik oldu? Onun umutsuz halini kadın hemen anladı mı?</p>

  <p class="block8"><span class="calibre4">«Hayır, François. Elçiliğe yerleşmem gerekti. Korkma sakın. Hem herhangi</span> bir şeyin değişmiş olduğunu düşünme. Buraya geldiğim zaman Michele'i yeni ameliyat etmişlerdi. Tehlikeli görünüyordu. Zatülcenp'e dönmüştü hastalığı, bundan başka bir de peritonit ortaya çıktı. Dinliyor musun?»</p>

  <p class="block8"><span class="calibre4">«Tabii dinliyorum. Kim var yanında?»</span></p>

  <p class="block8"><span class="calibre4">«Oda hizmetçisi. Benimle aynı katta yatan iyi bir Meksikalı kadın, gürültüyü duyup</span> bir şeye ihtiyacım olup olmadığını sormaya geldi.»</p>

  <p class="block8">Hizmetçiye İspanyolca bir şeyler söylediğini işitti.</p>

  <p class="block8"><span class="calibre4">«Orada mısın? Kızın durumu iyi. En iyi doktorları çağırmışlar. Ameliyat başarılı oldu. Ama birkaç gün sonucu beklemek gerekiyordu. Hepsi bu kadar şekerim.»</span></p>

  <p class="block8">Ona şimdiye kadar hiç 'şekerim' dememişti, bu kelime ona sanki battı.</p>

  <p class="block8"><span class="calibre4">«Hep seni düşünüyorum, seni. Odanda yalnız olduğunu. Çok mutsuz musun?»</span></p>

  <p class="block8"><span class="calibre4">«Bilmiyorum... Evet... Hayır.»</span></p>

  <p class="block8"><span class="calibre4">«Sesin bir tuhaf.»</span></p>

  <p class="block8">«Öyle mi? Beni telefonda hiç dinlemedin de ondan. Ne zaman döneceksin?»</p>

  <p class="block8"><span class="calibre4">«Henüz bilmiyorum. Sana söz veririm, mümkün olduğu kadar az kalacağım burada. Belki üç dört gün daha...»</span></p>

  <p class="block8"><span class="calibre4">«Uzun.»</span></p>

  <p class="block8"><span class="calibre4">«Ne diyorsun?»</span></p>

  <p class="block8">Kadın güldü. Telin öteki ucundan onun güldüğünü farketti.</p>

  <p class="block8"><span class="calibre4">«Ayaklarım çıplak, sırtımda</span> robdöşambr var, telefon şöminenin yanında. Hava epey soğuk. Ya sen? Yatağında mısın?»</p>

  <p class="block8">Ne diyeceğini ne cevap vereceğini bilemiyordu. Böylesine bir sevince kendini lüzumundan fazla hazırlamıştı. Önceden bu anı fazlasıyla yaşamıştı, şimdi ise bu sevinç karşısında ne yapacağım bilmiyordu.</p>

  <p class="block8"><span class="calibre4">«Uslu durdun mu François?»</span></p>

  <p class="block8"><span class="calibre4">«Evet!» diye cevap verdi.</span></p>

  <p class="block8">Ve telin öteki ucunda kadın çok alçak, hafif bir sesle o kadar sık gidip dinledikleri şarkılarım mırıldanmaya başlamıştı.</p>

  <p class="block8">Göğsünde bir şeyin kabardığını, içini sıcak bir dalga halinde kaplayan bir şeyin kıpırdamasına, nefes almasına, ağzını açmasına engel olduğunu hissetti…</p>

  <p class="block8">Şarkıyı bitirmişti, bir an sessizlikten sonra kadının ağladığını, hemen konuşamayacak bir durumda olduğunu düşündü. Kay mırıldandı.</p>

  <p class="block8"><span class="calibre4">«İyi geceler François. Güzelce uyu. Öbür gece yine telefon ederim. İyi geceler.»</span></p>

  <p class="block8">Hafif bir gürültü işitti, bu herhalde mesafelerin ötesinden gönderdiği bir öpüşün sesiydi. Bir şeyler kekelemeye çalıştı. Santral hata hâkim olmuştu. Telefonu kapatmasını rica ettiklerinin farkında bile değildi, nihayet bağırdılar:</p>

  <p class="block8"><span class="calibre4">«İyi geceler.»</span></p>

  <p class="block8">Bu kadar basit... Yatağı ise boştu.</p>

  <p class="block8"><span class="calibre4">«İyi geceler François...»</span></p>

  <p class="block8">Ona söylemesi gereken sözleri söylememişti, o kadar önemli olan bir mesajı, ona bildirmesi gereken değerli haberi ona ulaştıramamıştı.</p>

  <p class="block8">Sözler, cümleler dudaklarına şimdi geliyordu...</p>

  <p class="block8"><span class="calibre4">«Biliyor musun Kay...»</span></p>

  <p class="block8">«Evet şekerim...»</p>

  <p class="block8"><span class="calibre4">«Gardaki o cümleyi... söylediğin o son cümleyi...»</span></p>

  <p class="block8"><span class="calibre4">«Evet şekerim...»</span></p>

  <p class="block8"><span class="calibre4">«Bunun bir gidiş değil, bir varış olduğunu...»</span></p>

  <p class="block8">Kay gülümsüyordu. Gülümsemeliydi. Ve bu gülüşü o kadar gerçek olarak görüyordu ki, bir kâbus geçiriyormuş gibi odasının boşluğu içinde, tek başına yüksek sesle konuşuyordu.</p>

  <p class="block8"><span class="calibre4">«Onun anlamım kavradım sonunda. Epey zaman geçti</span> anlamam için değil mi? Ama bana gücenmemelisin bunun için.»</p>

  <p class="block8"><span class="calibre4">«Hayır şekerim...»</span></p>

  <p class="block8"><span class="calibre4">«Çünkü erkekler sizler gibi ince anlayışlı değiller.</span> Hem de çok gururludurlar...»</p>

  <p class="block8"><span class="calibre4">«Evet, şekerim... Zararı yok.»</span></p>

  <p class="block8">O kadar ciddi, o kadar tatlı bir sesle konuşuyordu ki...</p>

  <p class="block8"><span class="calibre4">«Sen benden önce varmıştın, ama şimdi ben de sana yetiştim.</span> İkimizde vardık değil mi?... Ne harikulade bir şey bu?»</p>

  <p class="block8"><span class="calibre4">«Harikulade, şekerim...»</span></p>

  <p class="block8"><span class="calibre4">«Ağlama... Ağlamamak gerek. Bak ben de ağlamıyorum. Henüz buna alışmadım da ondan, anlıyor musun?»</span></p>

  <p class="block8"><span class="calibre4">«Anlıyorum.»</span></p>

  <p class="block8"><span class="calibre4">«Artık hepsi bitti... Uzun sürdü. Yolda bazan zorluklar çıkıyordu... Ama artık sona vardım. Artık biliyorum... Seni seviyorum Kay... İşitiyor musun ha?... Seni seviyorum... Seni seviyorum. Seni seviyorum...»</span></p>

  <p class="block8">Ve gözyaşlarıyla ıslanmış yüzünü yastığa gömüyordu. Vücudu kuru hıçkırıklarla sarsılıyordu. Kay ise ona hep gülümsüyor, o sevdiği sesiyle kulağına fısıldıyordu:</p>

  <p class="block8"><span class="calibre4">«Evet şekerim.»</span></p>

  <h1 class="calibre6" id="sigil_toc_id_7">IX.</h1>

  <p class="block8">O sabah postasında, bir mektup çıktı, üzerinde Meksika pulunu görünce Kay'dan geldiğini hemen anladı.</p>

  <p class="block8">Elyazısını şimdiye kadar hiç görmemişti. Ama elyazısı da o kadar ona benziyordu ki! Öylesine duygulanmıştı.</p>

  <p class="block8">Çünkü bu çocuksu, ürkek, son derece ihtiyatsız Kay’ı yalnız kendisinin tanıdığına emindi. Herhalde böyle düşünmesi komik bir şeydi, ama bazı harflerin çizdiği yuvarlaklarda, onun vücudunun yumuşaklıklarını görüyor gibi oluyor, harflerin bacaklarındaki titreklikler onda görünen bazı belli belirsiz kırışıklıkları hatırlatıyordu.</p>

  <p class="block8">Umulmadık ani cüretleri vardı. Pek çok da zaaf belirtileri... Elyazısından anlayan bir uzman bu satırlardan hastalığım çıkarabilirdi, çünkü onun hâlâ hasta olduğuna, tamamen iyileşmediğine ve hep böyle yaralı durumda kalacağına inanıyordu.</p>

  <p class="block8">Ya zor bir kelimeye, imlâsının doğruluğuna emin olmadığı bir heceye rasgeldiği zaman cümleyi yeni baştan kurmaya kalkışması...</p>

  <p class="block8">Geceki telefon konuşması sırasında ona bu mektuptan bahsetmemişti, herhalde söylemeye fırsat bulamamıştı, anlatacağı pek çok şey vardı, bunu aklına bile getirememişti.</p>

  <p class="block8">Külrengi dünya birden tatlı bir renge bürünmüştü, boyuna yağmakta olan yağmur kafasından geçen sessiz sessiz düşüncelerin ahengine uymaktaydı.</p>

  <p class="block8"><span class="calibre4">«Benim kocaman sevgilim.</span></p>

  <p class="block8">Ne kadar yalnız ve mutsuz olmalısın. İşte buraya geleli üç gün oldu, buna rağmen ne sana mektup yazmaya, ne de telefon etmeye fırsat bulabildim. Ama New York'ta kimbilir neler kurup kendini üzen zavallı François'cığımı hiç aklımdan çıkarmış değildim.</p>

  <p class="block8">Çünkü eminim ki mahvolmuş, yapayalnız bir haldesin şimdi, hatta bunun için elimden ne gelebileceğini, varlığımın sana o kadar gerekli olması için bende ne bulduğunu kendi kendime soruyorum.</p>

  <p class="block8">Santral Garı'na gelirken yüzünün ifadesini bir görseydin! Geriye dönüp, seni bulmak için duyduğum isteği yenmek için olanca cesaretimi toplamam gerekti. Böyle bir şeyin beni ne kadar mutlu kıldığını itiraf edebilir miyim?</p>

  <p class="block8">Sana bundan bahsetmem belki hiç doğru değil, ama New York'tan beri boyuna seni düşündüm durdum.</p>

  <p class="block8">Hatta kızımın odasında bile.</p>

  <p class="block8">Her gece ya da yarın gece sana telefon edeceğim, bu Michele'in sağlık durumuna bağlı, çünkü şimdiye kadar bütün gecelerimi klinikte geçirdim. Kızımınkinin yanındaki odaya benim için küçük bir yatak koydular.</p>

  <p class="block8">New York'a telefon etmek istediğimi söylemeye cesaret edemediğimi itiraf ederim. Sana ya odamdan -kızımın kapısı hep açık duruyor-ya da büroya gidip oradan telefon edebilirdim, ama büroda da benden hiç hoşlanmadığını belli eden gözlüklü dev gibi bir gece bekçisi oturuyor.</p>

  <p class="block8">Bir engel çıkmazsa, bu klinikte geçirdiğim son gecem olacak.</p>

  <p class="block8">Kafanda birtakım olur olmaz şeyler kurmaman için olup bitenleri, sana anlatmalıyım, çünkü seni bilirim, kendi kendine işkence etmeye her zaman hazırsındır.</p>

  <p class="block8">Hem önce sana bir itirafta bulunayım, seni hemen hemen aldatmış sayılırım. Ama merak etme sevgilim, bu kelimeyi o anlamda kullandığımı birazdan anlayacaksın. Garda senden ayrılıp biletimi de aldıktan sonra kendimi o kadar ümitsiz hissettim ki, hemen lokantaya girdim, içimden öyle ağlamak geliyordu ki Françoise'cığım? Seni hep taksinin camı ardındaki halinle, gerilmiş yüz çizgilerinle, acıklı bakışınla görüyordum.</p>

  <p class="block8">Lokantanın tezgâhında yanımda bir adam oturuyordu. Bir daha görsem onu tanımam hatta, genç mi, yaşlı mı olduğunu söyleyemem. Birdenbire ona dönüp dedim ki:</p>

  <p class="block8"><span class="calibre4">«Benimle konuşun, olmaz mı? Daha yirmi dakika bekleyeceğim. Bana neden bahsederseniz bahsedin, milletin içinde hıçkıra hıçkıra ağlamama engel olun...»</span></p>

  <p class="block8">Bir kere daha budala yerine geçiyordum. Hakikaten budalaca hareket ettim, içimdekileri dökmem gerekiyordu. Bilmiyorum çeyrek saat boyunca o yabancı adama neler anlattım.</p>

  <p class="block8">Senden, ikimizden bahsettim. Benim gittiğimi, senin ise orada kaldığım söyledim,, anlıyorsun değil mi?</p>

  <p class="block8">Sonra seninle telefonla konuşacak kadar vaktim olduğunu düşündüm. Telefon kabinine girince eve henüz telefon almadığını birden hatırladım.</p>

  <p class="block8">Nihayet trene yerleştim, nasıl oldu bilmem, bütün gün uyudum, hatta vagon restorana gitmek cesaretim bile kendimde bulamadım, sadece bir portakal yedim.</p>

  <p class="block8">Bütün bunları anlatmakla seni sıkmıyorum değil mi? Kızım şimdi uyuyor. Nöbetçi hemşire çıktı, çünkü iki hastaya bir hemşire bakıyor. Öteki hastanın her saat başında karnına buz koymak gerekiyormuş.</p>

  <p class="block8">Ben küçücük yatağımdayım. Sanatoryumdaki gibi, kâğıdı dizlerimin üstünde katlayarak azıcık bir ışık altında bu satırları yazıyorum. Seni düşünüyorum, ikimizi düşünüyorum. Bunun nasıl mümkün olabileceğine inanamıyorum. Bunu bütün yol boyunca kendime sordum. Çünkü böyle bir şeyi haketmediğim hissi öylesine bana hâkim... Seni üzmekten korkuyorum, ne demek istediğimi biliyorsun François, ama günün birinde hayatımda ilk sevdiğim insanın sen olduğunu da farkedeceksin.</p>

  <p class="block8">Yoksa daha şimdiden hissetmeye başladın mı? Bunu senin için isterim, artık ıstırap çekmemen için.</p>

  <p class="block8">Sana artık böyle şeylerden bahsetmemem gerek çünkü kendimi tutamayıp Michele'in yanında telefonla New York'u aramak zorunda kalırım. Karşımda onu hemen hemen bir genç kız olarak bulunca biraz sıkıldım. Bana çok benziyor. Küçükken ve herkes tıpkı babasının modeli olduğunu iddia ettiği zamandakinden daha çok bana benziyor. O da bunun farkına vardı. Bu sözü biraz gurur duyarak yazdığım için beni bağışla. Beni bir çeşit hayranlıkla seyrediyor.</p>

  <p class="block8">İki gün yolculuktan sonra gara vardığımda saat akşamın onbirini geçmişti. Ne olur olmaz diye sınırı geçerken bir telgraf çektim. Gardan çıkar çıkmaz, elçiliğin bayrağını taşıyan otomobili gördüm. Böyle lüks bir arabaya tek başıma kurulup, ışıklar içindeki şehri geçmek tuhaf bir duygu verdi bana.</p>

  <p class="block8">Şoför:</p>

  <p class="block8"><span class="calibre4">«Bayan telâşlanmasın. Doktorlar kızınıza tehlikeyi atlatmış gözüyle bakıyorlar. Dün en iyi şartlar altında ameliyatı yapıldı.» demişti.</span></p>

  <p class="block8">L...'nin gara gelmemesi beni memnun etmişti. Elçilikte de yoktu, beni tam bir Macar kadını olan, ev işleriyle ilgili memur karşıladı. Hemen beni, bana ayrılan özel daireye götürdü.</p>

  <p class="block8"><span class="calibre4">«Bu gece kliniğe gitmek isterseniz, arabalardan biri emrinize ayrılmıştır,» dedi.</span></p>

  <p class="block8">Bilmem şekerim, bu muazzam sarayın içinde elimde zavallı valizimle ruh halimi anlayabiliyor musun, bilmem.</p>

  <p class="block8"><span class="calibre4">«Hizmetçiniz banyoyu hazırlayacak. Herhalde sonra</span> bir şey yemek istersiniz değil mi?»</p>

  <p class="block8">Bir şey yedim mi yemedim mi bilmiyorum. Mükemmel bir şekilde donatılmış bir masayı odama getirdiler, bir oteldeymişim gibi. Bir şişe de Tokay şarabı vardı, ister kız, ister gül, şunu itiraf edeyim sana, bütün şişeyi içtim.</p>

  <p class="block8">Klinik şehrin biraz dışında, yüksekçe bir yerde... Her şey adamakıllı merasimli bir şekilde cereyan etti. L..., Michele'i muayene etmekten çıkan bir doktorla salonda konuşuyordu. Önümde eğildi. Beni şöyle takdim etti:</p>

  <p class="block8"><span class="calibre4">«Kızımın annesi.»</span></p>

  <p class="block8">Resmî giyinmişti, bunda hiçbir fevkalâdelik yoktu, herhalde buradan çıkıp bir davete gidecekti, ama bu kılıkla olduğundan da soğuk görünüyordu.</p>

  <p class="block8">Doktor her türlü tehlikenin yok edildiğini ama, durumun kesin olarak belli olması için üç dört gün daha beklemek gerektiğini anlatıyordu. Doktor çıkıp; bana manastırı hatırlatan bu yerde ikimizi baş başa bırakınca L... tamamen sakin ve kendine hâkim bir tavırla bana durumu anlattı.</p>

  <p class="block8"><span class="calibre4">«Size biraz geç haber verdiğim için sanırım bana gücenmezsiniz. Son adresinizi elde etmekte epey zorluk çektim.»</span></p>

  <p class="block8"><span class="calibre4">Ama sevgilim sen biliyorsun ki onun bahsettiği yer benim son adresim değildi, artık biz «kendi evimizdeydik.»</span></p>

  <p class="block8"><span class="calibre4">Bu iki kelimeyi «kendi evimizde»yi tekrarlamama izin ver, ama onun gerçekliğine kendimi inandırabilmem için bu kelimeleri hafif sesle mırıldanmak, bir kâğıda yazmak ihtiyacım duyuyorum.</span> Burada çok üzgünüm, çok. Hayır, kendime acındırmak istemiyorum. Sen de mutsuzsun, üzgünsün biliyorum ve senin yanında olmak istiyorum, gerçek yerimin orası olduğunu içten hissediyorum.</p>

  <p class="block8">Ameliyat yapmak ihtiyacını birdenbire, gece vakti duymuşlar. Sana her şeyi anlatmaya çalışıyorum, ama düşüncelerim birbirine karışıyor, öylesine ki, bak Michele'in ne zamandan beri Meksika'da olduğunu bile öğrenmiş' değilim. İkimiz konuşmak fırsatım pek bulamadık, bir kere benim önümde o kadar sıkılıyor ki söyleyecek söz bulamıyor. Ben konuşmaya başlayınca nöbetçi hemşire hemen susmamı işaret ediyor. Hatta bunu duvarlara bile yazmışlar.</p>

  <p class="block8">Sana ne anlatıyordum François? Kaç günden beri burada bulunduğumu bile kesin olarak bilmiyorum.</p>

  <p class="block8">Nöbetçi hemşirenin odasında uyuyorum, hemşire odada her zaman bulunmuyor, önce de söyledim ya, öteki hastaya daha fazla itina göstermesi gerekiyor, galiba o da genç bir kız.</p>

  <p class="block8">Bazan Michele uykusunda bir şeyler mırıldanıyor. Çoğu defa Macarca konuşuyor, benim tanımadığım birtakım insanları adları ile çağırıyor.</p>

  <p class="block8">Sabah olunca tuvaletini yaparken yanında bulunuyorum. İncecik bir vücudu var, onun yaşında kendi vücudumun da böyle olduğunu hatırlıyorum. Gözlerim yaşla doluveriyor. O yaşlarda bende de olan birtakım sıkılganlıkları var. Bazı durumlarda dışarı çıkmam gerekiyor. Hatta arkamı dönerek orada durmamı bile istemiyor. Bilmiyorum hakkımda ona neler anlattılar, benim için ne düşünüyor? Bana şaşkınlıkla, merakla bakıyor. Babası, geldiği zaman, ikimizi hiçbir şey söylemeden seyrediyor.</p>

  <p class="block8">Ya ben, François, belki söylemesi ayıp, ama hep seni düşünüyorum, hatta evvelki gün, akşam saat ona doğru Michele herkesi korkutan bir fenalık geçirdiği ve Operadaki babasına durum haber verildiği sırada bile seni düşünüyordum.</p>

  <p class="block8">Yoksa ben kalpsiz bir insan, bir canavar mıyım?</p>

  <p class="block8">L... de bana hayretle bakıyor. Kendi kendime soruyorum. Acaba seni tanıdığımdan, seni sevdiğimden beri bende en kayıtsız insanların bile gözüne çarpan yepyeni bir şey mi var?...</p>

  <p class="block8">Elçilikte ev işlerine bakan dul kadına varıncaya kadar... Bana nasıl bakıyor bir görsen!... Sabahları otomobil gelip beni alıyor ve elçiliğe götürüyor. Hemen kendi daireme çıkıyorum. Yemeğimi yiyorum. Henüz yemek salonunu görmedim, uzaktan şöyle bir göz attım, sadece temizlik yaptıkları için bütün kapılar açılmıştı o zaman.</p>

  <p class="block8">Konuşmalarımız ya da daha doğrusu L... ile aramızda geçen konuşma -çünkü konuşma adı verilecek şey bir kere oldu-onun çalışma odasında geçti. Odama telefon edip saat onbirde benimle konuşmasına imkân olup olmadığım sormuştu.</p>

  <p class="block8">O da beni ötekiler gibi şaşkın şaşkın inceledi. Buna bir parçacık da acıma kattı; belki robumdan, belki mücevhersiz ellerimden, makyajla süslenmek zahmetini göze almadığım yüzümden dolayı bana acıyordu.</p>

  <p class="block8">Ama bakışlarında başka bir şey daha vardı. Sana söylediğim ve izah edemediğim bir şey. Sanki insanlar bendeki gizli aşkı anlıyorlar, bu da onları şaşkına çeviriyordu.</p>

  <p class="block8">Bana:</p>

  <p class="block8"><span class="calibre4">«Mutlu musunuz?» diye sordu.</span></p>

  <p class="block8"><span class="calibre4">Onun da gözlerinin içine baka baka öyle basitçe bir «evet» cevabını verdim ki gözkapaklarını örtmek zorunda kaldı.</span></p>

  <p class="block8"><span class="calibre4">«Bu tesadüfi karşılaşmamızdan istifade ederek yakında evleneceğimi size söylemek isterim,» dedi.</span></p>

  <p class="block8"><span class="calibre4">«Ben sizi zaten evlenmiş biliyordum,» dedim.</span></p>

  <p class="block8"><span class="calibre4">«Evlenmiştim ama, yanlış bir iş yapmışım.»</span></p>

  <p class="block8">Eliyle bir hareket yaptı. Ellerinin çok güzel olduğunu söylersem sakın kıskanma François.</p>

  <p class="block8"><span class="calibre4">«Yeniden evleniyorum, hayata yeniden başlıyorum, zaten Michele'i de onun için buraya getirttim, çünkü yeni yuvamızda onun da yeri olacak.</span></p>

  <p class="block8">Ağlayacağımı, sapsarı kesileceğimi, bilmem daha neler olacağımı umuyordu. Hâlbuki bu zaman içinde ben sana yemin ederim, inanman için yalvarırım, ben hep seni düşünüyordum. Ona şu haberi vermeyi o kadar istiyordum ki:</p>

  <p class="block8"><span class="calibre4">«Ben de seviyorum.»</span></p>

  <p class="block8">Ama o bunu zaten biliyordu. Hissediyordu bunu. İnsanların bunu anlamaması imkânsızdı.</p>

  <p class="block8"><span class="calibre4">«İşte bunun için Catherine...»</span></p>

  <p class="block8">Beni mazur gör, seni üzmek istemem, ama sana herşeyi anlatmam lâzım.</p>

  <p class="block8"><span class="calibre4">«Bunun için evin hayatına pek fazla karışmamamızı ve burada geçireceğiniz günleri fazla uzatmamanızı rica edersem bana darılmazsınız herhalde. Sizi davet etmekle vazifemi yerine getirmek istedim.»</span></p>

  <p class="block8"><span class="calibre4">«Size teşekkür ederim.»</span></p>

  <p class="block8"><span class="calibre4">«Uzun zamandan beri halletmeyi düşündüğüm başka meseleler de var, eğer bunu şimdiye kadar yapmadıysam, adresinizi bulmanın imkânsız olmasındandı.»</span></p>

  <p class="block8">Bunu sana sonra anlatırım François. Hem henüz kesin bir karar vermiş değilim. Ama şunu bil ki burada ne yaptıysam senin için yaptım, seninle beraber, hep seninle birlikte olmanın şuuru ile yaptım.</p>

  <p class="block8">Artık buradaki hayatımın nasıl geçtiğini öğrendin. Hele burada tahkire uğramış bir duruma düştüğümü sanma. Evin içinde bir yabancı gibiyim, uşaklardan ve ev işleriyle ilgilenen kadından başka kimseyi görmüyorum. Hepsi nazik ve uzak duruyorlar bana. İçlerinde Budapeşte'li Nuşi adında ufacık bir hizmetçi kız var, bir sabah beni banyodan çıkarken gördü.</p>

  <p class="block8"><span class="calibre4">«Bayan'ın teni tıpkı Bayan Michele'inki gibi.» dedi.</span></p>

  <p class="block8">Sen de sevgilim bir akşam tenimi çok sevdiğini söylemiştin. Kızımın ki daha yumuşak, daha beyaz...</p>

  <p class="block8">İşte birden hüzünleniverdim. Bu akşam sana mektup yazarken üzüntülü olmak istemiyorum. Ama burada zahmetine değen bir şeyi sana göndermeyi o kadar istiyorum ki:</p>

  <p class="block8">Sana bir şey gönderemiyorum. Tersine. Benim daima neyi düşündüğümü biliyorsun. Bu senin elinde değil, işte beni korkutan da bu. New York'a dönmenin iyi mi, kötü mü olacağını düşünüyorum. Eğer dedikleri gibi bir serüven kadını olsaydım, bunu muhakkak ki yapmazdım. Nereye gittiğimi bildirmeden çeker giderdim, ve belki de beni çabucak unutur, teselli bulurdun.</p>

  <p class="block8">Ama ben o çeşit serüven kadınlarından değilim François. Görüyorsun? Hatta bir ana bile olamıyorum.</p>

  <p class="block8">Kızımın yatağının yanı başında, âşığımı düşünüyorum, âşığıma mektup yazıyorum ve hayatımda ilk defa bu kelimeyi yazarken gurur duyuyorum.</p>

  <p class="block8">Âşığım...</p>

  <p class="block8">Bizim o şarkımızdaki gibi, hâlâ hatırlıyorsun değil mi? Gidip onu yine dinledin mi? Bunu yapmamış olmanı dilerim. Onu dinlerken senin zavallı halini gözümün önüne getiriyorum, kendini içkiye vermenden korkuyorum.</p>

  <p class="block8">Bunu yapmamalısın. Bu bekleyiş dolu günlerini, uzun günlerini nasıl geçirdiğini kendi kendime soruyorum.</p>

  <p class="block8">Vaktini odamızda geçiriyor olmalısın, herhalde şimdi yokluğunu o kadar duyduğum o küçük terzimizin en küçük hareketlerini ve işlerini biliyorsundur.</p>

  <p class="block8">Aklıma getirmek istemiyorum. Yoksa bir rezalet çıkması pahasına da olsa sana telefon etmeye kalkışacağım. Bari eve hemen telefon almış olsan. Bilmiyorum yarın gece mi, yoksa daha sonraki gece mi, Michele biraz iyileşiyor, ben de elçiliğe yatmağa gidebilirim, işte o zaman sana telefon ederim.</p>

  <p class="block8">L...'ye kayıtsız bir sesle:</p>

  <p class="block8"><span class="calibre4">«New York'a telefon etsem size bir rahatsızlık vermiş olur muyum?» Diye sordum.</span></p>

  <p class="block8">Çene kemikleri kasıldı. Birtakım olmaz şeyler aklına gelmesin sevgilim. Bu, hemen hemen onun yüzünde gözle görülen tek heyecan belirtisidir. Beni hayatın ortasında yapayalnız, hatta akıntıya kapılmış görse, eminim pek memnun olurdu.</p>

  <p class="block8">Bundan istifadeye kalkışmak için değil ha! O bitti artık. O muazzam gururu yüzünden.</p>

  <p class="block8">Bana soğukça alışık olduğu bir jestle vücudunu yarı yarıya, tam diplomatçasına bükerek cevap verdi:</p>

  <p class="block8"><span class="calibre4">«Ne zaman arzu ederseniz.»</span></p>

  <p class="block8">Anlamıştı. Ve ben, ben sevgilim, senin adını onun yüzüne doğru fırlatmak:</p>

  <p class="block8">François, diye bağırmak istiyordum.</p>

  <p class="block8">Eğer bu da çok uzun sürecek olursa kim olursa olsun herhangi birine bunları anlatmak zorunda kalacağım.</p>

  <p class="block8">Garda yaptığım gibi. Gar hikâyesinden dolayı bana darılmadın ya bari? Anlıyorsun, sebep yine sendin, seni daha fazla tek başına içimde taşıyamazdım.</p>

  <p class="block8">Bana şu sözleri söylediğin zamanki halini hatırlıyorum.</p>

  <p class="block8"><span class="calibre4">«Kahvenin garsonuna ya da taksinin şoförüne olsun,</span> herhangi birine kırıtmadan edemezsin sen... Beş kuruş sadaka verdiğin dilencinin hayranlığını bile üzerine çekmeye muhtaçsın.»</p>

  <p class="block8">İşte, şimdi sana başka bir şey itiraf edeceğim... Hayır. Benim hakkımda verdiğin hüküm yanlış. Bununla beraber, öyle olsun. Kızıma senden bahsettiğimi söylesem inanır mısın? Korkma her zaman kendisine güvenebileceğim yakın bir dosttan bahseder gibi bahsettim senden...</p>

  <p class="block8">Saat sabahın dördü oluvermiş. Farkına bile varmamışım. Kâğıdım da kalmadı, görüyorsun ya kâğıdın her yanına yazdım, altına, üstüne, bilmem nasıl bulup okuyabileceksin.</p>

  <p class="block8">Kederli olmamanı, kendini yalnız hissetmemeni, güven duymanı o kadar istiyorum ki. Benim yüzümden acı çekmemen için feda etmeyeceğim hiçbir şey yok.</p>

  <p class="block8">Yarın gece ya da öteki gece sana telefon edeceğim, sesini duyacağım, sen evimizde olacaksın.</p>

  <p class="block8">Öyle perişanım ki.</p>

  <p class="block8">İyi geceler François.»</p>

  <p class="block8">O gün ona, içinde o kadar kuvvetli bir mutluluk taşımaktadır ki, yanına her yaklaşan bunu görüyormuş gibi geldi.</p>

  <p class="block8">Bu öylesine basit. Öylesine basit bir şey ki.</p>

  <p class="block8">Hem de öylesine basit bir güzelliği vardı. Bu nekahet devresinde de acısı henüz kesilmemiş noktalar gibi bazı endişeler yine de mevcuttu, ama sonsuz bir iç huzuru onları yok ediyordu.</p>

  <p class="block8">Kay geri dönüp gelecek ve hayat yeniden başlayacaktı. Bundan başka bir şey yoktu.</p>

  <p class="block8">Ancak düşündüğü buydu.</p>

  <p class="block8"><span class="calibre4">«Kay geri gelecek, muhakkak gelecek ve hayat</span> yeniden başlayacak.»</p>

  <p class="block8">İçinden gülmek, gülümsemek, sıçrayıp hoplamak gelmiyordu; sakin, ağırbaşlı bir şekilde mutluydu, kendim o küçük endişelerine kaptırmak istemiyordu. O gülünç endişelerine değil mi?</p>

  <p class="block8"><span class="calibre4">«Bu mektup üç gün önce yazılmış... Kim bilir, üç günden beri...»</span></p>

  <p class="block8">Nasıl o kadar yanlış olarak Jessie ile paylaştığı odayı, görmeden hayalinde canlandırmışsa, Meksiko şehrindeki muazzam elçilik binasını, hiç görmediği Larski'yi, bürosunda Kay'la konuşurken gözünün önüne getirmeye çalışıyordu. Ona yapılan teklif neydi, ister istemez kabul ettiği bu teklif? Kendisine bundan ileride bahsedeceğini söylüyordu.</p>

  <p class="block8">Bu gece telefon edecek miydi? Saat kaçtı?</p>

  <p class="block8">Kadın bir şey bilmiyordu. Telefon başında aptalcasına dilsiz kesilmişti. Erkeğin içindeki gelişmeden, değişmeden haberi yoktu. Hem, kendisini sevdiğini hâlâ bilmiyordu. Kadın bunu nerden bilebilirdi? Kendisi bile bunu birkaç saat önce keşfetmişti.</p>

  <p class="block8">Öyleyse? Ne olup bitecekti? Belki bundan sonra ikisi de aynı düzeyde bulunmayacaklardı? Hemen şimdi bu yeni haberi ona bildirmek ve izahat vermek arzusunu duyuyordu.</p>

  <p class="block8">Madem ki kızı tehlikeyi atlatmıştı, artık geriye dönmesi gerekirdi. Niye orada kalmaya devam ediyordu, düşman etkiler altında...</p>

  <p class="block8">İzini bırakmadan ortadan kaybolmak fikri, acı veriyordu, ona hep acı verecekti bu.</p>

  <p class="block8">Hayır. Hayır. Ona her şeyi anlatacaktı...</p>

  <p class="block8">Her şey değişmişti. Kadın bütün bunları bilmeliydi. Yoksa, aksi halde bir budalalık yapmaya kalkışabilirdi.</p>

  <p class="block8">Mutluluk içinde yüzüyordu, yarın, daha birkaç gün daha sürecekti bu mutluluk. Ama bu hemen bir korku halini alıveriyordu, çünkü bu mutluluğu o henüz eline geçirmiş değildi, onu elde edememekten de son derece korkuyordu. Bir uçak kazası yeterdi bunu yok etmeye. Gelirken uçağa binmemesi için yalvaracaktı... Ama o zaman Kay'a kırksekiz saat daha geç kavuşmuş olacaktı... Uçak kazaları tren kazalarından daha mı sık oluyordu?</p>

  <p class="block8">Ne olsa bunu ona söyleyecekti. Gece telefon edeceğini bildirdiğine göre sokağa çıkmasında engel yoktu.</p>

  <p class="block8">Budalalık etmişti Laugier. Bu kelime azdı, hafifti. Çok haince davranmıştı.</p>

  <p class="block8">Çünkü geçen akşamki sözleri hainlikten başka bir şey değildi. O da, Kay'ın mektubunda bahsettiği, ona sahip olmayan insanları kudurtan o aşk ışığını hissetmişti.</p>

  <p class="block8"><span class="calibre4">«Olsa olsa bir sinemada yol göstericilik bulabiliriz» demişti. Tam kelimeleri bu değildi, ama Kay için buna yakın</span> bir şey söylemişti. O gün hiç içmedi. İçmek istemedi. Sessiz sadasız oturmak, sükûnetinin, iç rahatlığının tadını içine sindirmek istiyordu. Her şeye rağmen büyük bir huzur hissediyordu.</p>

  <p class="block8">Akşamın altısında, Laugier'yi gidip bulmaya karar verdi.</p>

  <p class="block8">Bu kararın eninde sonunda vereceğini biliyordu. Ritz'e gitmesi sadece meydan okumak için değil, ne kadar huzur içinde olduğunu ona göstermek içindi.</p>

  <p class="softbreak"> </p>

  <p class="block8">Laugier beklediği gibi onunla eğlenmeye kalkışsaydı ya da bu kadar çekingen durmasaydı olaylar böyle geçmeyecekti belki de.</p>

  <p class="block8">Barda, hepsi bir masanın etrafına toplanmışlardı. İçlerinde, geçen gelişinde gördüğü Amerikalı genç kadın da vardı.</p>

  <p class="block8"><span class="calibre4">«Ne var, ne yok ahbap?»</span></p>

  <p class="block8"><span class="calibre4">Sadece bir göz kırpma. Memnun bir göz kırpma, her zamankinden birazcık daha samimi bir el sıkma. Sanki «İşte, görüyorsun ya, oldu bitti. Haklıymışım...» der gibi.</span></p>

  <p class="block8">Budala. Kay’ı bir kenara ittiğini, böylece, bu işin de hallolduğunu düşünüyordu.</p>

  <p class="block8">Artık konuşulmayacaktı bu konuda. Artık bu konuyla ilgilenmeye değmezdi. Mesele hallolmuştu. Artık o da başkaları gibi bir adam olmuştu.</p>

  <p class="block8">Ama o başkaları gibi olmak istemiyordu. Onların hepsine acıyarak bakmak gereğini duyuyordu. Kay’ın yokluğunu hissediyordu, hem öylesine ki bunun şiddetini önceden tahmin edemezdi. Maddî bir acı veriyordu ona. Bunu farketmemeleri imkânsızdı. Yoksa o da gerçekten ötekilere, etrafını saran, kendilerine karşı sadece küçümseme duyduğu bu insanlara mı benzemişti?</p>

  <p class="block8">Her günkü hareketlere benzer hareketler yapıyor, bir Manhattan, iki Manhattan içiyor, dudaklarının rujuyla sigaraları boyayan ve Paris'te oynadığı piyesler hakkında ona sorular soran Amerikalı kadına cevaplar veriyordu.</p>

  <p class="block8">Kay’ın yanında olmasını çılgıncasına istiyor, perişan bir şekilde onun yokluğunu duyuyordu, yine de herhangi bir insan gibi hareket ediyor, tiyatro alanında elde ettiği başarılardan kurumla bahsettiğini farkediyordu.</p>

  <p class="block8">Dazlak kafalı adam yoktu orada. Tanımadığı başkaları vardı, hepsi de filmlerini gördüklerini söylüyorlardı.</p>

  <p class="block8">Kay’dan bahsetmek isterdi. Mektubu cebinde duruyordu, ondan bazı parçaları, kim olursa olsun birine, sözgelişi geçen defa yüzüne bile bakmadığı şu Amerikalı kadına okumalıydı.</p>

  <p class="block8"><span class="calibre4">«Onlar bilmiyorlar, bilemezler ki» diye içinden</span> tekrarlıyordu.</p>

  <p class="block8">Getirilen içkileri birbiri ardına içiyordu. Düşünüyordu:</p>

  <p class="block8"><span class="calibre4">«Üç dört gün daha. Bu gece benimle telefonda konuşacak, bana şarkımızı okuyacak.»</span></p>

  <p class="block8">Kay’ı seviyordu. Bu belli bir şeydi. Hiçbir zaman onu bu akşamki kadar sevmemişti. Ve belki de bu akşam aşklarının yeni bir biçim aldığını, bu aşkın nerelere kadar kök salmış olduğunu keşfedecekti.</p>

  <p class="block8">Ama bunlar hâlâ belli belirsizdi. Hep belli belirsiz kalacaktı, kötü bir düş gibi...</p>

  <p class="block8">Sözgelişi Laugier’nin memnun memnun gülüşü, gözbebeklerinde parlayan alaycı bir ışık! Niye Laugier onunla eğlenmeğe kalkışıyordu? Amerikalı genç kadınla konuştuğu için!...</p>

  <p class="block8">Öyleyse o da Kay'dan bahsederdi. Nasıl oldu, ne yaptı, konuşmayı bu konuya getirdi. Kendi de bilmiyordu.</p>

  <p class="block8">Ha, evet, kadın şu soruyu sormuştu:</p>

  <p class="block8"><span class="calibre4">«Evlisiniz değil mi? Karınız da New York'ta. Sizinle mi?» O zaman ona</span> Kay’dan bahsetmişti. New York'a yalnız geldiğini, bir insanla beraber olmanın eşsiz değerini yalnızlık günlerinde anladığını söylemişti.</p>

  <p class="block8">Kullandığı tabir buydu, şu anda, bu, Ritz'in sıcak havası, kalabalığın uğultusu, boyuna içip bitirdiği bardağının önünde ona öylesine anlamla yüklü görünmüştü ki yepyeni bir şeyi ortaya çıkarmıştı sanki.</p>

  <p class="block8">Kederli varlığı ile yapayalnızdı. Kay’a rastlamıştı, ikisi beraber insan tabiatının müsaade ettiği derinliklere kadar varlıklarının mahremiyetlerine bırakmışlardı.</p>

  <p class="block8">Çünkü ikisi de bir insan açlığını duyuyorlardı.</p>

  <p class="block8"><span class="calibre4">«Bunu anlamıyorsunuz, değil mi? Zaten anlayamazsınız.»</span></p>

  <p class="block8">Yan masada bir emprezaryo ile çene çalan Laugier'nin o gülüşü...</p>

  <p class="block8">Combe samimiydi, heyecanlıydı. Kay içindeydi. Onunla dolup taşıyordu. Birbirleri hakkında hiçbir şey bilmedikleri halde, nasıl ilk defa birbirlerine atıldıklarını hatırlıyordu. Bir insanın varlığının açlığını duymak buydu işte. Kelimeleri tekrarlıyor, İngilizce karşılıklarım bulmaya çalışıyordu. Amerikalı kadın gitgide daha baygınlaşan bakışlarla ona bakıyordu.</p>

  <p class="block8"><span class="calibre4">«Üç güne kadar, ama uçağa binerse daha da erken burada olacak.»</span></p>

  <p class="block8"><span class="calibre4">«Kimbilir ne kadar mutludur.»</span></p>

  <p class="block8">Hep Kay’dan bahsetmek istiyordu ona. Vakit çabuk geçiyordu. Bar boşalmaya başlamıştı bile. Laugier ayağa kalkmıştı, elini uzatıyordu.</p>

  <p class="block8"><span class="calibre4">«Sizden ayrılıyorum çocuklarım. François, June'u evine kadar götürürsün değil mi?»</span></p>

  <p class="block8">Combe belirsiz bir şekilde çevresinde bir dolap hazırlandığını tahmin ediyordu, ama inanmak istemiyor gerçekten kaçmıyordu.</p>

  <p class="block8">Kay, bir kadının verebileceği ne varsa hepsini ona vermemiş miydi?</p>

  <p class="block8">New York gibi bir şehrin, hepsi birbirine benzer binlerce sokağın içinde âdeta kaybolmuş iki insan, kendi yollarında yürüyorlardı... Ye kader onları birbirlerinin karşısına çıkarmıştı. Birkaç saat geçmeden bu iki insan öylesine birbirlerine yapışmışlardı ki, ayrılışı düşünmek bile onlar için dayanılmaz bir şey oluvermişti.</p>

  <p class="block8">Harikulade bir şey değil miydi bu?</p>

  <p class="block8">İşte, önünde açılan dünyalara karşı duyduğu özlem gözlerinde okunan June'a, bu harikulade şeyi anlatmak, tanıtmak istiyordu.</p>

  <p class="block8"><span class="calibre4">«Ne yana gidiyorsunuz?»</span></p>

  <p class="block8"><span class="calibre4">«Bilmem. Acelem yok.»</span></p>

  <p class="block8">Onu kendi küçük barına götürdü. Oraya gitmek ihtiyacını duyuyor, ama bu akşam tek başına gitmek cesaretim kendinde bulamıyordu.</p>

  <p class="block8">Kadının sırtında bir kürk vardı, onun da bir kürkü vardı. O da çok tabii bir hareketle koluna giriyordu.</p>

  <p class="block8">Yanındaki kadın sanki biraz da Kay’mış gibiydi. Yalnız ve yalnız Kay’dan söz etmiyorlar mıydı?</p>

  <p class="block8"><span class="calibre4">«Çok güzel midir Kay?»</span></p>

  <p class="block8"><span class="calibre4">«Hayır.»</span></p>

  <p class="block8"><span class="calibre4">«Öyleyse?»</span></p>

  <p class="block8"><span class="calibre4">«İnsanı etkileyen bir hali vardır, güzeldir. Onu görmeniz gerek. O, kadınlığın ta kendisidir, anlıyor musunuz? Hayır, anlamıyorsunuz? Hayatta çok şey görmüş, geçirmiş ama, yine de çocuk kalmış bir kadın.</span></p>

  <p class="block8">Buraya girin. Şimdi dinleyeceğiniz hava...»</p>

  <p class="block8">Heyecan içinde cebinde para arıyordu, makineyi işletti, June'a sanki onların duygularını hemencecik paylaşacakmış ümidiyle baktı.</p>

  <p class="block8">«Garson, iki Manhattan.»</p>

  <p class="block8">Yeniden içki içmekte hata ettiğini anladı, ama artık durmak için vakit geçmişti. Şarkı öylesine içine işliyordu ki, gözlerinden yaşlar dökülüyordu. Hiç ummadığı halde Amerikalı kadın, yatıştırmak istercesine yavaşça elini okşadı.</p>

  <p class="block8"><span class="calibre4">«Mademki gelecek, niye ağlamalı!»</span></p>

  <p class="block8">O zaman yumruklarım sıktı.</p>

  <p class="block8"><span class="calibre4">«Fakat anlamıyor musunuz, artık bekleyemeyeceğim, iki günün, üç günün benim için ebediyet kadar uzun olduğunu?»</span></p>

  <p class="block8"><span class="calibre4">«Susun. Sizi dinliyorlar.»</span></p>

  <p class="block8"><span class="calibre4">«Affedersiniz.»</span></p>

  <p class="block8">Sinirleri çok gerilmişti. Bu gerginliği hemen boşaltmak istemiyordu. Plağı yeni baştan bir, iki, üç defa daha çaldırdı, her defasında yeni kokteyller getirtti.</p>

  <p class="block8">«Geceleri beşinci cadde boyunca saatlarca dolaştığımız olurdu.»</p>

  <p class="block8">June'la sokağa çıkmak, sıkıntısını, içindeki ateşi onunla paylaşmak için ona bunları göstermeliydi.</p>

  <p class="block8"><span class="calibre4">«Kay'ı tanımak isterdim.» diyordu hayal içinde.</span></p>

  <p class="block8"><span class="calibre4">«Tanıyacaksınız. Onu ben tanıştıracağım size.»</span></p>

  <p class="block8">Samimiydi, gizli bir amacı yoktu.</p>

  <p class="block8"><span class="calibre4">«şimdi New York'ta tek başına gezip dolaşmadığım o kadar çok yer var ki.»</span></p>

  <p class="block8"><span class="calibre4">«Anlıyorum.»</span></p>

  <p class="block8">Yeniden elini tutuyordu. Kadın duygulanmışa benziyordu.</p>

  <p class="block8"><span class="calibre4">«Çıkalım,» dedi.</span></p>

  <p class="block8">Nereye gitmek için? O odada yatmak, odasının yalnızlığı içine girmek istemiyordu. Saatin kaç olduğunun farkında değildi.</p>

  <p class="block8"><span class="calibre4">«Tamam. Sizi bildiğim bir</span> kabareye götüreceğim. Kay ile birlikte gittiğimiz bir yer.»</p>

  <p class="block8">Takside kadın ona doğru sokuluyordu, çıplak elini onunkinin içine bırakmıştı.</p>

  <p class="block8">Birden ona öyle geldi ki... Hayır, açıklamak imkânsızdı. Ona öyle geldi ki, Kay sadece bildiği Kay değil, dünya üstündeki insanlığın, dünya üstündeki aşkın ta kendisiydi.</p>

  <p class="block8"><span class="calibre4">June anlamıyordu. Başını erkeğin omzuna bırakmış, kadının kendisi için yabancı kokusunu duyuyordu. «Onu bana tanıtacağına yemin eder misin?»</span></p>

  <p class="block8"><span class="calibre4">«Tabii tanıtacağım.»</span></p>

  <p class="block8"><span class="calibre4">«No. 1» Barına girdiler, piyanist parmaklarını yine gevşek gevşek tuşların üzerinde gezdiriyordu. June da tıpkı Kay gibi</span> önü sıra, bir erkeğin ardından geldiğini bilen bir kadın içgüdüsüyle gururlu gururlu yürüyordu. O da Kay gibi mantosunu biraz geriye iterek oturuyor, sigarasını çıkarmak için çantasını açıyor, çakmağım arıyordu.</p>

  <p class="block8">Acaba bu da şef garsonla ahbaplık edecek miydi? Gecenin bu saatinde onun yüzünde de Kay’daki gibi yorgunluk izleri vardı. Boyaların altında yanak derisinin hafif sarkıklığı hissolunuyordu.</p>

  <p class="block8">«Ateşinizi verir misiniz? Çakmağımda benzin kalmamış.»</p>

  <p class="block8">Gülerek dumanı yüzüne üfledi, biraz sonra, boynuna dudaklarıyla dokunurcasına, ona doğru eğildi:</p>

  <p class="block8"><span class="calibre4">«Bana</span> Kay’dan bahsedin.»</p>

  <p class="block8">Sonra sabırsızlanan yine erkek oldu, ayağa kalkarken söylendi:</p>

  <p class="block8"><span class="calibre4">«Gidelim.»</span></p>

  <p class="block8">Bir kere daha, nereye gideceklerdi? Belki şimdi ikisi de gidecekleri yeri tahmin ediyorlardı. Greenwich Village'da idiler. Washington Square'e iki adım mesafede... Kadın, kolunu sıkıyor, yürürken ona doğru sokuluyor, erkek her adımda kalçasını vücudunda hissediyordu.</p>

  <p class="block8">Kay'dı sanki. Ne olursa olsun arayıp bulmak istediği Kay'dı. Kay’ın temasıydı. Hatta alçak sesle anlaşılmaz bir tonla konuşmaya başladığı zaman sanki Kay’ı dinler gibiydi.</p>

  <p class="block8">Aşağıda, kapının önünde durdular. Combe hareketsiz, olduğu yerde durdu, gözlerini bir an kapattığını hissetti, sonra tatlı ve kararlı bir hareketle, sanki hem kadına, hem kendine, daha çok da Kay’a açıyormuş gibi, onun önüne geçirdi. Kadın önden birkaç basamak çıktı. Onun da çorabında bir kaçık izi vardı.</p>

  <p class="block8"><span class="calibre4">«Daha yukarda mı?»</span></p>

  <p class="block8">Öyle ya kadın nereye gideceğini nereden bilecekti. Sahanlıkta durmuş, ona bakmamak için bakışlarını kaçırıyordu.</p>

  <p class="block8"><span class="calibre4">Kapıyı açtı, elini elektrik ziline uzattı. «Hayır, ışığı yakmayın, olur mu?»</span></p>

  <p class="block8">Sokaktan hafif bir ışık düşüyordu odanın içine. Soluk, iyice çiğ bir ışıktı. Sokak fenerlerinden geliyordu.</p>

  <p class="block8">Şehrin gecelerinin havasını taşıyordu. Birden vücudunun yanında bir kürkü, bir ipek robu, bir vücudun sıcaklığını duydu, Sonra iki nemli dudak mümkün olduğu kadar tam bir şekilde yapışmak için dudaklarını aradı.</p>

  <p class="block8"><span class="calibre4">«Kay...» diye düşündü içinden. Sonra birlikte yuvarlandılar.</span></p>

  <p class="softbreak"> </p>

  <p class="block8">Şimdi vücutları birbirine yapışmış, kımıldamaksızın, sessiz sadasız duruyorlardı, ikisi de uyumuyordu, ikisi de birbirinin uyumadığım biliyordu. Combe'un gözleri açıktı. Hemen yanı başında bir yanağın soluk şeklini, terin ıslaklığıyla parıldayan burnunu görüyordu. Susmak ve beklemekten başka yapacak bir şeyleri olmadığını hissediyorlardı. Birden bir gürültü odayı doldurdu, telefonun zili öylesine şiddetle çalmaya başladı ki, ikisi de ne olduğunu anlayamadan yerlerinden sıçradılar. Şaşkınlık içinde Combe olmayacak bir şey yaptı, henüz bir defa kullandığı telefon ahizesinin nerede olduğunu bilemedi. June ona yardım etmek için başucundaki lambayı yakmıştı.</p>

  <p class="block8"><span class="calibre4">«Alo... Evet...»</span></p>

  <p class="block8">Kendi sesini tanımıyordu. Çıplak, aptal haliyle elinde telefon odanın ortasında duruyordu.</p>

  <p class="block8"><span class="calibre4">«François Combe, evet...»</span></p>

  <p class="block8">Kadının yataktan kalktığını ve şunları mırıldandığını farketti:</p>

  <p class="block8"><span class="calibre4">«Dışarı çıkmamı ister misin?»</span></p>

  <p class="block8">Ne işe yarayacaktı bu? Hem nereye gidebilirdi? Banyodan da konuşacaklarını mükemmel şekilde inlemeyecek miydi sanki?</p>

  <p class="block8">Kadın yan dönerek uzandı, saçları yastığa yayılmıştı. Kay’ınki ile aynı renkte olan saçları şimdi onunkilerin yerindeydi.</p>

  <p class="block8"><span class="calibre4">«Alo...»</span></p>

  <p class="block8">Boğuluyordu.</p>

  <p class="block8"><span class="calibre4">«Sen misin François.»</span></p>

  <p class="block8"><span class="calibre4">«Evet benim canım.»</span></p>

  <p class="block8"><span class="calibre4">«Nen var?» .</span></p>

  <p class="block8"><span class="calibre4">«Niye soruyorsun bunu?»</span></p>

  <p class="block8"><span class="calibre4">«Bilmem, sesin bir tuhaf.»</span></p>

  <p class="block8"><span class="calibre4">«Birdenbire uyandım da ondan.»</span></p>

  <p class="block8">Yalan söylediği için utanıyordu. Yalnız Kay’a yalan söylediği için değil, kendisini seyreden bu kadının yanında yalan söylediği için utanıyordu. Dışarı çıkmayı teklif ettiği halde niye hiç değilse öte tarafa dönmek inceliğini göstermemişti. Bir gözüyle onu seyrediyordu. Bakışını bir türlü bu gözden uzaklaştıramıyordu.</p>

  <p class="block8"><span class="calibre4">«Sevgilim sana verilecek çok güzel bir haberim var: Yarın yola çıkıyorum, daha doğrusu bu sabah, uçakla.</span></p>

  <p class="block8">Akşam New York'ta olacağım. Alo...»</p>

  <p class="block8"><span class="calibre4">«Evet.»</span></p>

  <p class="block8"><span class="calibre4">«</span>Bir şey söylemiyor musun? Ne var François. Benden bir şey saklıyorsun. Laugier'ye gittin değil mi?»</p>

  <p class="block8"><span class="calibre4">«Evet.»</span></p>

  <p class="block8"><span class="calibre4">«Eminim içmişsindir.»</span></p>

  <p class="block8"><span class="calibre4">«Evet.»</span></p>

  <p class="block8"><span class="calibre4">«Ben de böyle tahmin ediyordum sevgilim. Niye hemen söylemedin. Yarın, düşün. Bu akşam...»</span></p>

  <p class="block8"><span class="calibre4">«Evet.»</span></p>

  <p class="block8"><span class="calibre4">«Elçilik aracılığıyle uçakta bir yer bulunabildi. Uçak New</span> York’a kaçta gelir bilmiyorum, ama sen öğrenebilirsin. Pan Amerikan'la geliyorum. Sakın yanılma, uçak işleten iki kumpanya var, uçakları ayrı ayrı saatlerde geliyor.»</p>

  <p class="block8"><span class="calibre4">«Evet.»</span></p>

  <p class="block8">Ona anlatacak o kadar çok şeyi vardı ki. Ona bağıra bağıra bildireceği büyük bir haberi vardı, ama tek bir göz onu sinirlemiş gibiydi şu anda.</p>

  <p class="block8"><span class="calibre4">«Mektubumu aldın mı?»</span></p>

  <p class="block8"><span class="calibre4">«Bu sabah.»</span></p>

  <p class="block8"><span class="calibre4">«Çok yanlış var mıydı? Sonuna kadar okumak cesaretim gösterdin mi? Bu gece yatacağımı sanmıyorum.</span></p>

  <p class="block8">Eşyalarımı toplamak uzun süreceğinden değil. Bugün öğleden sonra bir saat kadar çıkıp dolaştım. Sana bir sürprizim var. Ama galiba uykun var. Çok mu içtin gerçekten?»</p>

  <p class="block8"><span class="calibre4">«Galiba.»</span></p>

  <p class="block8"><span class="calibre4">«Laugier çok mu münasebetsizdi?»</span></p>

  <p class="block8"><span class="calibre4">«Bilmiyorum sevgilim. Ben hep seni düşünüyordum.»</span></p>

  <p class="block8">Artık dayanamıyordu. Bir an önce telefonu kapatmak istiyordu.</p>

  <p class="block8"><span class="calibre4">«Akşama buluşmak üzere François.»</span></p>

  <p class="block8"><span class="calibre4">«Akşama.»</span></p>

  <p class="block8">Bir çaba harcamalıydı. Bütün kuvvetini toplamaya çalışıyordu, bir türlü beceremiyordu.</p>

  <p class="block8">Ona birden bir şeyi itiraf etmeliydi.</p>

  <p class="block8">«Dinle Kay, odanın içinde biri var. Anlıyorsun değil mi? şimdi niye...»</p>

  <p class="block8">Döndüğü zaman söyleyecekti bunu. Bu, ikisi arasında iğrençcesine giriveren bir ihanet halini almamalıydı.</p>

  <p class="block8"><span class="calibre4">«Hemen uyu.»</span></p>

  <p class="block8"><span class="calibre4">«Güzel geceler Kay.»</span></p>

  <p class="block8">Telefon aracını yavaşça koydu. Orada, kolları iki yana sarkmış bakışları yere dikilmiş dimdik duruyordu.</p>

  <p class="block8"><span class="calibre4">«Anladı mı?»</span></p>

  <p class="block8"><span class="calibre4">«Bilmem.»</span></p>

  <p class="block8"><span class="calibre4">«Ona söyleyecek misin?»</span></p>

  <p class="block8">Başını kaldırdı, yüzüne baktı, sessizce:</p>

  <p class="block8"><span class="calibre4">«Evet,» dedi.</span></p>

  <p class="block8">Kadın bir an sırtüstü yatmakta devam etti, sonra doğruldu, saçlarını düzeltti, birbiri ardınca bacaklarını yataktan dışarı çıkardı ve çoraplarını giymeye başladı.</p>

  <p class="block8">Kadının hareketlerine engel olmuyordu, gitmesine de engel olmadı. O da giyindi.</p>

  <p class="block8">Kadın hiç güceniklik taşımayan bir sesle:</p>

  <p class="block8"><span class="calibre4">«Ben yalnız giderim» dedi. «Beni eve götürmenize gerek yok.»</span></p>

  <p class="block8"><span class="calibre4">«Olur mu hiç?»</span></p>

  <p class="block8"><span class="calibre4">«Böylesi daha iyi, yeniden telefon edebilir.»</span></p>

  <p class="block8"><span class="calibre4">«Öyle mi dersin?»</span></p>

  <p class="block8"><span class="calibre4">«</span>Bir şeyden şüphelenmişse yeniden telefon eder.»</p>

  <p class="block8"><span class="calibre4">«Senden af dilerim.»</span></p>

  <p class="block8"><span class="calibre4">«Niçin?»</span></p>

  <p class="block8"><span class="calibre4">«Hiç, seni böyle gitmeye bıraktığım için.»</span></p>

  <p class="block8"><span class="calibre4">«Kabahat benim.»</span></p>

  <p class="block8">Kadın ona gülümsedi. Giyinmesini bitirince, bir sigara yaktı, erkeğe yaklaştı, onu çok hafifçe, kardeşçe bir öpüşle öptü. Parmakları onunkileri arıyordu, sıktı, sonra yavaşça:</p>

  <p class="block8"><span class="calibre4">«İyi talihler dilerim,» diye mırıldandı.</span></p>

  <p class="block8">Kadın gittikten sonra, yarı giyinik halde bir koltuğa oturdu, gecenin geri kalan zamanını beklemekle geçirdi.</p>

  <p class="block8">Ama Kay telefon etmedi. Yeni başlayan günü küçük Musevi terzinin odasında yanan lamba bildirdi. Yoksa Combe yanılıyor muydu Her zaman böyle mi olacaktı? Sonu gelmez bir şekilde, varılacak yeni aşkların derinliklerim keşfetmekle mi vakit geçirecekti?</p>

  <p class="block8">Yüzünde tek bir çizgi bile kıpırdamıyordu. Çok yorgundu, vücudunda, beyninde bir bitkinlik, bir kesiklik vardı. Sanki kafası hiç işlemiyor gibiydi. Fakat bu gece bütün varlığı ile Kay’ı gerçekten, bütünüyle sevdiğine inanıyordu. Gerçek olan şuydu, bu gece onu sevdiğini kesin olarak keşfetmiş bulunuyordu.</p>

  <p class="block8">Günün ilk ışıkları cama vurup, başucundaki lambayı sararttığında, olup bitenlerden dolayı artık utanç duymuyordu.</p>

  <h1 class="calibre6" id="sigil_toc_id_8">X.</h1>

  <p class="block8">Kay bunu anlamayacaktı. Bunu anlayamazdı da zaten. Sözgelişi onun bir saatten beri La Guardia havalanında beklediğini, asabının dayanamayacağını bildiği için, önceden kendini hazırlamaya çalıştığını aklına getiremezdi.</p>

  <p class="block8">O gün bütün yaptıkları, şu andaki hali, kadın için o kadar yeni şeylerdi ki, onu bunlara yavaş yavaş alıştırmak gerektiğini düşünmüştü. Asıl üzerinde durulacak sorun, Kay'ın hâlâ eskisi gibi aşk içinde olup olmadığı, onu kabul edip, onunla beraber mümkün olduğu kadar uzaklara gidip gitmeyeceğiydi.</p>

  <p class="block8">İşte bu yüzden bu sabah, günlerden beri Kay'ın dönüşünde hazırlamayı kurduğu şeylerden hiçbirini yapamamıştı. Hatta June'un başını koyduğu yastığı bile değiştirmek zahmetine katlanmamıştı. Üzerinde ruj izleri kalıp kalmadığını bile incelemekten kaçınmıştı.</p>

  <p class="block8">Neye yarardı bunları yapmak. O bunlardan o kadar uzaktaydı ki! Onları öylesine geride bırakmıştı ki.</p>

  <p class="block8">İtalyan lokantacıya gidip güzel bir yemek de ısmarlamamıştı. Buzdolabında yiyecek içecek bir şey bulunup bulunmadığını da bilmiyordu.</p>

  <p class="block8">O gün neler mi yapmıştı? Hep yağmur yağıyordu, daha sık, daha kuvvetli. Pencerenin perdelerini açmış, bir koltuk çekmiş oturmuştu.</p>

  <p class="block8">Çiğ ışıklı, duygusuz bir gün başlıyordu. Gökyüzünde göze çarpan bir aydınlık yoktu, ama insan bakarken yine de rahatsız oluyordu. Ona gereken de böylesiydi. Karşı evlerin tuğlalarının rengi sekiz günlük devamlı bir yağmurun ıslaklığı ile iğrenç bir hal almıştı. Pencereler insana dokunan acıklı bir görünüşteydiler.</p>

  <p class="block8">Onları mı seyrediyordu? Sonraları, uğur saydıkları küçük terziye bir kez bile bakmadığını fark etti. Çok yorulmuştu. Birkaç saat yatmayı düşünmemiş değildi, ama yine de orada yakası açık, bacaklarını uzatmış olarak oturmakta, külleri döşemeye dökülen piposunu içmeye devam etmişti.</p>

  <p class="block8">Sonra öğleye doğru, kıpırdamadan oturduğu yerden birdenbire kalkmış, telefonuna doğru yürümüş, ilk defa olarak şehirlerarası bir telefon konuşması yapmak istemiş, Hollywood'da bir numarayı aramıştı.</p>

  <p class="block7"><span class="text1"><span class="calibre4">«</span></span><span class="text2">Hallo</span><span class="text1">. Siz misiniz? Ulstein?»</span></p>

  <p class="block8">Bir dostu değildi, bu. Orada tanıdığı birçok Fransız yöneticileri, oyuncuları vardı, ama bugün onlara başvurmaya tenezzül etmiyordu.</p>

  <p class="block8"><span class="calibre4">«Burası, Combe. Evet, François Combe? Hayır, New York'tan konuşuyorum. Biliyorum azizim, teklif edecek</span> bir şeyiniz olsaydı bana mektup yazardınız ya da telgraf çekerdiniz. Sizi bunun için aramıyorum. Alo... Kesmeyiniz Bayan...»</p>

  <p class="block8">Paris'te tanıdığı korkunç bir adamdı bu. Onu Fouquet'de değil, Fouquet'den çıkıyormuş havasını vermek için o civardaki kaldırımlarda dolaşırken rastlamıştı.</p>

  <p class="block8"><span class="calibre4">«Oradaki son konuşmamızı hatırlıyorsunuz değil mi? Orta roller kabul ettiğim takdirde, -hatta daha açık konuşmak için küçük roller diyelim-bana maddi kazanç sağlamakta güçlük çekmeyeceğinizi söylemiştiniz. Nasıl?»</span></p>

  <p class="block8">Dudaklarında acı bir gülüş belirdi, çünkü karşısındakinin hangi anda kabarmaya başlayacağını görüyordu.</p>

  <p class="block8"><span class="calibre4">«Açık konuşalım Ulstein... Ben kendi sanat hayatımdan bahsetmiyorum... Haftada ne kadar alabilirim?</span></p>

  <p class="block8">Evet, hangi rolü verirlerse kabul etmek şartıyla... Canım, bundan size ne, bu beni ilgilendiren bir şey... Siz soruma cevap verin, gerisine aldırmayın...</p>

  <p class="block8">Ne kadar? Altıyüz dolar mı? İyi haftalarda... Peki. Ötekilerde beşyüz mü? Ne söylediğinizden emin misiniz?</p>

  <p class="block8">Sözgelişi bu tarife üzerinden altı aylık bir kontrat yapmaya hazır mısınız? Hayır, hemen buna cevap veremem. Yarın, belki... Olmaz. Ben size haber veririm...»</p>

  <p class="block8">Kay bunu da bilmiyordu. Belki de odayı çiçeklerle dolu bulacağım sanıyordu. Erkeğin bunu düşündüğünü, sonra küçümsemeyle omuzlarını silktiğini bilmiyordu.</p>

  <p class="block8">Onu eskisi gibi aşk içinde bulacağını düşünmekte haklı değil miydi? Belki de fazla konuşmuştu biraz. O kadar kısa zaman içinde baş döndürücü ve hatırlasaydı bir yolu aştığına inanmıyordu, insanlar böyle bir yolu aşmak için uzun yıllarını harcarlar, çoğu sonuna varmadan hayatlarım tüketirdi.</p>

  <p class="block8">Evinden çıktığı zaman çanlar çalmıyordu öğle olmalıydı, sırtında bej trençkotu ile sokağa indi, elleri cebinden yürümeye başladı. Kay işte bunu da bilmezdi: şimdi akşamın sekiziydi, öğleden beri sokak sokak gezmişti. Sadece ayaküstü bir hamburger yemek için harcadığı onbeş dakika hariç bir kafeteryaya girememişti. Hiçbir önemi yoktu bunun. Greenwich Village'dan doklara doğru yürümüş, Brooklyn Köprüsü'nden geçmişti. Bu muazzam demir köprüyü yürüyerek ilk geçişiydi. Hava soğuktu, yağmurun yağdığı belli bile değildi. Gökyüzü, kalın kurşuni bulutlarla alçalmış gibiydi. East River'de kızgın dalgalar, beyaz köpükler vardı. Römorkörler kızgın kızgın, siyah, çirkin dümdüz vapurlar, tramvaylar gibi insanları oradan oraya taşıyorlar, değişmez yollarında gidip geliyorlardı. Havaalanına kadar yaya geldiğini Kay'a söyleyecek olsa inanır mıydı acaba? İki üç defa halka mahsus meyhanelerde dinlenerek, trençkotunun omuzları ıslak, elleri ceplerinde, şapkası sırılsıklam, bir serüven adamı gibi...</p>

  <p class="block8">Tek bir plak makinesine bile elini dokunmamıştı. Artık onlara ihtiyacı yoktu. Ve etrafında gördüğü ne varsa,</p>

  <p class="block8">Bu külrengi dünya içinde yaptığı dolaşma sırasında ne gördüyse, elektrik lambalarının ışıkları altında kımıldayıp duran karalı adamlar, ışıklı çizgiler halinde beliren mağazalar, sinemalar, sosis ve pasta satan iğrenç dükkânlar, küçük deliklerinden içeri para atılan plak makineleri, kısacası büyük bir şehrin insanların yalnızlığını aldatmak için icat ettiği ne varsa hepsine, korkuya kapılmadan, acı duymadan bakabilirdi.</p>

  <p class="block8">Kay oradaydı. Kay orada olmalıydı. Blok halindeki evlerin önünde; uzun demirden yangın merdivenlerinin çepçevre dolaştığı bu tuğla yığınlarının karşısında, yine içinde son bir üzüntü hissediyordu. İnsan bu büyük yapılara bakarken düşünüyordu. İnsanlar yaşamak cesaretini değil; bu kolay bir şeydi, ama ölmek cesaretini nasıl bulabiliyorlardı?</p>

  <p class="block8">Tramvaylar anlaşılmaz ve morarmış bir renkteki insanları taşıyordu. Çocuklar, okuldan dönüyorlar, onlar da neşelenmeye kendilerini zorluyorlardı. Vitrinlerde görülen ne varsa hepsi hüzünlüydü. Odundan ya da balmumundan yapılmış mankenler kâbus verici pozlar takınmışlardı. Pespembe ellerini dayanılmaz kaderlerine boyun eğmiş bir tavırla uzatmış duruyorlardı.</p>

  <p class="block8">Kay bütün bunları da bilmiyordu. Hiçbir şeyi bilmiyordu. Havaalanındaki yapının holünde birbuçuk saat dolaşıp durduğunu da... Öteki insanlar da onun gibi bekleşiyorlardı. Kimi sinirli, üzüntülü, kimi kayıtsız ve sevinçli, kendilerinden hoşnut, son dakikaya kadar bu soğukkanlı hallerini muhafaza edip etmeyeceklerinden endişeliydiler.</p>

  <p class="block8">Şimdi şu anda, onu karşısında göreceği dakikayı düşünüyordu. Eski haline benzeyip benzemeyeceğini, sevdiği Kay olup olmayacağım. Böyle yapması daha ince, daha derin bir hareket olacaktı. Kendi kendine, onu görür görmez sadece gözlerine uzun uzun bakmayı ve hemen şu sözleri söylemeyi kuruyordu:</p>

  <p class="block8"><span class="calibre4">«Artık bitti, Kay.»</span></p>

  <p class="block8">Biliyordu. Kay bu sözden hiçbir şey anlamayacaktı. Bir bilmece gibi bir şeydi bu. Yürümek, kovalamak bitmişti artık. Birbiri ardından koşmak kabul etmek ya da reddetmek bitmişti. Bitmişti. Buna karar vermişti.</p>

  <p class="block8">Bu yüzden günü o kadar sıkıntılı geçmişti. Çünkü her şeye rağmen sonuna kadar izlemediği ihtimaller vardı, bunların farkına varamamıştı. Artık bekleyecek vakti de kalmamıştı. Bu kelime onun için her şeyi özetliyordu.</p>

  <p class="block8">Deviri tamamladığını, düğümü kıvırdığını, kaderinin kendisini götürmek istediği yere vardığını, kısacası kaderin istediğini yaptığım duymuyordu.</p>

  <p class="block8">Sosis satan dükkânda birbirleri hakkında hiçbir şey bilmedikleri sırada, haberleri bile olmadan kader, kararını vermişti.</p>

  <p class="block8">Arayıp duracağı, gözleri kapalı, el yordamıyla yürüyeceği, karşı koyacağı, isyan edeceği yerde durgun ve utançsız bir alçakgönüllülükle şunu diyordu:</p>

  <p class="block8"><span class="calibre4">«Kabul ediyorum.»</span></p>

  <p class="block8">Her şeyi kabul ediyordu. Bütün aşkını ve bu aşktan doğabilecek her şeyi. Kay’ı olduğu gibi nasılsa, eskiden nasılda, gelecekte nasıl olacaksa, hepsini kabul ediyordu.</p>

  <p class="block8">Onu başka yolcularla beraber havaalanının kurşuni kapısına doğru yürürken gördüğü anda Kay’ın bütün bunları anlayıp anlamayacağını düşünüyordu.</p>

  <p class="block8">Kadın da ürpererek ona doğru atıldı. Dudaklarını uzattı, şu anda kadının dudaklarını istemediğini arılamıyordu.</p>

  <p class="block8"><span class="calibre4">«Nihayet François,» diye bağırdı.</span></p>

  <p class="block8">Kadın olduğunu yine de unutmadı:</p>

  <p class="block8"><span class="calibre4">«Sırılsıklam olmuşsun,» demekten kendini alamadı.</span></p>

  <p class="block8">Kendisine bu kadar sabit bakışlarla, bir uyurgezer haliyle bakmasının sebebini, kendi kendine soruyordu.</p>

  <p class="block8">Niye onu kızgın hareketlerle kalabalığın içinde iterek yürütüyordu? Şu soruyu sormak istiyordu:</p>

  <p class="block8"><span class="calibre4">«Burada oluşumdan memnun değil misin?»</span></p>

  <p class="block8">Birden valizini hatırlıyordu.</p>

  <p class="block8"><span class="calibre4">«Bagaja uğramamız gerekiyor François.»</span></p>

  <p class="block8"><span class="calibre4">«Eve göndertirim onu.»</span></p>

  <p class="block8"><span class="calibre4">«Bana lâzım olacak bazı şeyler var içinde.»</span></p>

  <p class="block8"><span class="calibre4">Dayanamayıp söyledi:</span></p>

  <p class="block8"><span class="calibre4">«Olsun.»</span></p>

  <p class="block8">Gişeye adreslerini vermekle yetindi.</p>

  <p class="block8"><span class="calibre4">«Bir taksiye koyup götürmek kolaydı. Sana bir hatıra getirmiştim oradan.»</span></p>

  <p class="block8"><span class="calibre4">«Gel.»</span></p>

  <p class="block8"><span class="calibre4">«Peki François.»</span></p>

  <p class="block8">Gözlerinde endişeye, boyun eğmeye benzer bir şeyler vardı.</p>

  <p class="block8">Şoföre:</p>

  <p class="block8"><span class="calibre4">«Washington Square'e doğru çek,» dedi.</span></p>

  <p class="block8"><span class="calibre4">«Ama...»</span></p>

  <p class="block8">Kadının yemek yiyip yemediğini, yorgun olup olmadığını bilmek bile istemiyordu. Mantosunun altında yeni bir rop giyinmiş olduğunu bile farketmemişti.</p>

  <p class="block8">Kadın elini onun eline sokuyordu, o ise kayıtsız, daha çok sertçesine duruyordu, bu Kay’ın gözünden kaçmadı.</p>

  <p class="block8"><span class="calibre4">«François?»</span></p>

  <p class="block8"><span class="calibre4">«Ne var?»</span></p>

  <p class="block8"><span class="calibre4">«Beni daha doğru dürüst öpmedin bile.»</span></p>

  <p class="block8">Burada öpemezdi, burada onu öpmesinin hiçbir anlamı olmayacaktı. Ama yine de öptü, kadın bunun hatır için olduğunu hissetti. İçini bir korku aldı.</p>

  <p class="block8"><span class="calibre4">«Dinle beni François.»</span></p>

  <p class="block8"><span class="calibre4">«Evet.»</span></p>

  <p class="block8"><span class="calibre4">«Bu gece...»</span></p>

  <p class="block8">Bekliyordu ne diyeceğini. Biliyordu ne söyleyeceğini...</p>

  <p class="block8"><span class="calibre4">«Sana ikinci bir defa telefon edecektim. Yanılıyorsam beni affet. Fakat akşamdan beri odanın içinde başka birisinin bulunduğunu düşünmekten kendimi alamıyorum...»</span></p>

  <p class="block8">Birbirlerine bakmıyorlardı. Bu ona dün akşam, öteki kadınla birlikte bindikleri taksiyi hatırlattı.</p>

  <p class="block8"><span class="calibre4">«Cevap ver. Sana darılmayacağım. Her ne kadar... Bizim odamızda...»</span></p>

  <p class="block8">Birden kuru bir sesle söyleyiverdi:</p>

  <p class="block8"><span class="calibre4">«Biri vardı.»</span></p>

  <p class="block8"><span class="calibre4">«Biliyordum. Bunun için yeniden telefon etmeye cüret edemedim François.»</span></p>

  <p class="block8">Hayır kavga etmek istemiyordu. Bunun o kadar dışında idi ki. Kendi eli üstünde büzülen bu elden, bu hızlı hızlı solumalardan, bu beliren gözyaşlarından o kadar uzaktaydı ki.</p>

  <p class="block8">Sabırsızlanıyordu. Bir an önce sonuna varmak istiyordu. Geçmeleri gereken uzun yol sanki bir düşte imiş gibiydi. İnsan, boyuna sonuna vardığını sanıyordu, oysa aşılması gereken bir mesafe kalıyordu yine de.</p>

  <p class="block8">Bunu aşmak için yeteri kadar cesareti olabilecek miydi? Kadın susmalıydı artık. Susmasını biri ona söylemeliydi.</p>

  <p class="block8">Kendisi söyleyemiyordu. Kadın yolun sonuna varmıştı, bu kadar yeter sanıyordu, oysa kadın burada yokken o daha uzun bir mesafeyi aşmış, onu geride bırakmıştı.</p>

  <p class="block8">Mırıldanarak:</p>

  <p class="block8"><span class="calibre4">«Demek bunu yapabildin ha? François,» diyordu.</span></p>

  <p class="block8"><span class="calibre4">«Evet.»</span></p>

  <p class="block8">Bilerek kötülük edercesine böyle söylüyordu. Onun için hazırladığı mükemmel anı beklemediği, beklemek kabiliyetinde olmadığı için, ona kızdığı için, ona kötülük etmek istiyordu.</p>

  <p class="block8"><span class="calibre4">«Hâlâ kıskançlık duyabilecek durumda olduğumu bilmiyordum. Ama buna hakkım olmadığını da farkediyorum.»</span></p>

  <p class="block8">Adam uzakta göze çarpan ışıklar görüyordu, bu herhalde karşılaştıkları sosisçi dükkânıydı. Şoföre durmasını emretti. Böyle bir dönüş için umulmadık bir karşılayış mıydı bu? Kadının ümitlerinin kırıldığım, ağlamaklı hale geldiğini biliyordu, ama başka türlü hareket etmek elinden gelmiyordu, tekrarlıyordu:</p>

  <p class="block8"><span class="calibre4">«Gel.»</span></p>

  <p class="block8">Kadın, onu endişe içinde, kendisine sakladığı yeni esrarlı olayların ne olduğunu merak ederek, uslu uslu takip ediyordu. Adam şunları söyledi:</p>

  <p class="block8"><span class="calibre4">«</span>Bir şeyler yiyelim, sonra evimize gideriz.»</p>

  <p class="block8">Sırtındaki omuzları ıslak trençkotu, sırılsıklam şapkası, ilk defa olarak otomobilde yaktığı piposu ile ışığın altına gelince yüzünde bir serüven ifadesi belirdi.</p>

  <p class="block8">Kadına sormadan sahanda yumurta ısmarladı, sonra kadın çantasından sigara tabakasını çıkarmadan her zaman içtiği sigaralardan bir tane istedi.</p>

  <p class="block8">Adamın henüz bir şey anlatacak durumda olmadığını anlamaya başlamış mıydı?</p>

  <p class="block8"><span class="calibre4">«Beni en çok şaşırtan ne biliyor musun François? Geleceğimi sana bildirmekten o kadar mutlu olduğum gecede böyle</span> bir şeyin olması...» Kadın, kendisine soğuk bir bakışla baktığını görüyordu, hiçbir zaman bu kadar soğuk bakışla bakmadığını hatırlıyordu. Hatta ilk gün, ilk gece ilk defa karşılaştıkları bu yerde bile.</p>

  <p class="block8"><span class="calibre4">«Niye bunu yaptın?»</span></p>

  <p class="block8"><span class="calibre4">«Bilmiyorum. Senin yüzünden.»</span></p>

  <p class="block8"><span class="calibre4">«Ne demek istiyorsun?»</span></p>

  <p class="block8"><span class="calibre4">«Hiç, karışık</span> bir şey bu.»</p>

  <p class="block8">Acılıydı, ondan uzak bir haldeydi. Kadın konuşmak, dudaklarını oynatmak ihtiyacını duydu.</p>

  <p class="block8"><span class="calibre4">«Sana hemen söylemeliyim, eğer canım sıkmazsa Larski'nin yaptığı şeyi.</span> Şunu söyleyeyim önce, daha hiçbir şey kabul etmedim. Önce seninle konuşmak istedim.»</p>

  <p class="block8">Önceden biliyordu bunu. Kendilerine tuzaktan bakan biri onu dünyanın en kayıtsız adamı yerine koyabilirdi.</p>

  <p class="block8">Verdiği karar, içinde keşfettiği o büyük insan gerçeği karşısında, bütün bunların o kadar az önemi vardı ki.</p>

  <p class="block8">Kadın çantasını karıştırıyordu. Bu zevksiz bir hareketti. Bu heyecanlı, telâşlı hareketlerinden dolayı ona kızmıyordu.</p>

  <p class="block8"><span class="calibre4">«Bak.»</span></p>

  <p class="block8">Bir çekti gösterdiği. Beşbin dolarlık bir çek.</p>

  <p class="block8"><span class="calibre4">«Bunu tam olarak anlamanı isterim.»</span></p>

  <p class="block8">Tabu anlıyordu.</p>

  <p class="block8"><span class="calibre4">«Bunu kendi anlayışıyla yaptığını sanma. Zaten boşanma şartları gereğince buna hakkım vardı. Ama para meselesini olduğu kadar, kızımın haftada bilmem kaç defa yanımda olmasını hiçbir zaman iddia etmeye</span> kalkışmamıştım. Bunları anlatmam seni sıkıyor mu?»</p>

  <p class="block8"><span class="calibre4">«Yesene.»</span></p>

  <p class="block8">İçtenlikle cevap verdi:</p>

  <p class="block8"><span class="calibre4">«Hayır.»</span></p>

  <p class="block8">Önceden bunu düşünmüş müydü? Hemen hemen. Çok uzaktaydı. Tepeye ötekilerden önce varan bir insan gibiydi, onun gelmesini beklemek zorundaydı.</p>

  <p class="block8"><span class="calibre4">«Garson, tuz getir.»</span></p>

  <p class="block8">Kadın yeniden bağırıyordu. Tuz. Biber. Sonra İngiliz salçası. Sonra sigara için ateş. Sonra... Artık bunlar onu sabırsızlandırmıyordu. Gülümsemiyordu artık. Havaalanındaki gibi ciddi duruyordu. Kadını şaşırtan, ümidini kıran da bu ciddiyetiydi.</p>

  <p class="block8"><span class="calibre4">«Evet onu tanısaydın, hele onun ailesini tanısaydın, hiç şaşırmazdın.»</span></p>

  <p class="block8">Şaştığı için miydi? Neye şaşmıştı.</p>

  <p class="block8"><span class="calibre4">«Yüzyıllardan beri bir Fransız ili genişliğinde araziye sahip olan bir aile, bir zamanlar çok gelir sağlarmış onlara.</span> Şimdi bilmem nasıl, ama yine de müthiş derecede zengin insanlardır.»</p>

  <p class="block8">Bazı alışkanlıklarından hâlâ vazgeçmiş değiller. Bak, şatolarında yaşayan yarı deli, veya açıkgöz kurnaz bir adam vardı, on yıldan beri şatonun kütüphanesinin katalogunu tanzim etmekle uğraşır dururdu. Bütün gün okurdu, bir kâğıda bir şeyler yazar bir kutuya atardı ve bu kutu on yıl sonra tutuşup yandı. Eminim onu bu adam yakmıştır. Yine bu şatoda hiç değilse üç ihtiyar sütnine yaşıyordu. Karnin sütnineleriydi bunlar bilmem.</p>

  <p class="block8">Tek çocuk olan Larski hiçbir şey yapmadan geliriyle rahatça yaşar dururdu. Sana bu şekilde daha uzun anlatabilirim. Nen var?»</p>

  <p class="block8"><span class="calibre4">«Hiçbir şeyim yok.»</span></p>

  <p class="block8">İlk geceki gibi aynada kendini biraz şekli bozulmuş, biraz biçimsizleşmiş bir yüzle görmüştü. Bu son deneme oldu, son tereddüdü oldu.</p>

  <p class="block8"><span class="calibre4">«Kabul etmeli miyim dersin?»</span></p>

  <p class="block8"><span class="calibre4">«Sonra düşünürüz bunu.»</span></p>

  <p class="block8"><span class="calibre4">«Ben, senin için düşündüm. Yani demek istedim... Darılma... Tamamen senin üzerine yük olmamak için, anlıyorsun değil mi?»</span></p>

  <p class="block8"><span class="calibre4">«Tabii anlıyorum sevgilim.»</span></p>

  <p class="block8">Güleceği geliyordu. Çok kaba bir şeydi bu. Kadın zavallı aşkıyla kendi aşkının yanında öylesine geride kalmıştı ki, bunu ölçemiyordu.</p>

  <p class="block8">O kadar korku içindeydi. O kadar şaşkındı ki! Yemden hesaplı bir ağırlıkla yemeye koyuldu, onu bekleyen bu yabancı adamdan ürküyordu, sonra her zamanki gibi sigarasını yaktı.</p>

  <p class="block8"><span class="calibre4">«Benim zavallı Kay'ım.»</span></p>

  <p class="block8"><span class="calibre4">«Nasıl, neden zavallı diyorsun?»</span></p>

  <p class="block8"><span class="calibre4">«Sana azıcık kötü davrandım da ondan. Ama bunu yapmak gerekliydi sanıyorum. Hemen ilâve edeyim ki bunu bilerek yapmadım. Sadece bir erkek olduğum için yaptım, belki ileride de yapacağım.»</span></p>

  <p class="block8"><span class="calibre4">«Odamızda mı?»</span></p>

  <p class="block8"><span class="calibre4">«Hayır.»</span></p>

  <p class="block8"><span class="calibre4">Erkeğe minnet dolu bir bakışla baktı. Yanılıyordu. O odanın artık geçmişte kaldığım daha bilmiyordu. «Gel.»</span></p>

  <p class="block8">Adımlarım onunkine uydurarak ardı sıra yürüdü. Dün gece June da, yanında yürüdüğü erkeğin adımlarına bu kadar uygun yürümüş, her adım atışlarında kalçaları birleşmişti.</p>

  <p class="block8"><span class="calibre4">«Biliyorsun, beni çok üzdün. Sana kırılmıyorum, ama...»</span></p>

  <p class="block8">Sokak lambasının altında kadını öptü, ilk defa onu acımayla öpüyordu, çünkü aşkın vakti gelmemişti daha.</p>

  <p class="block8"><span class="calibre4">«Bizim küçük barımıza gidip bir kadeh içmek ister misin?»</span></p>

  <p class="block8"><span class="calibre4">«Hayır.»</span></p>

  <p class="block8"><span class="calibre4">«şu yakındaki «No: 1» Barına»</span></p>

  <p class="block8"><span class="calibre4">«Hayır.»</span></p>

  <p class="block8"><span class="calibre4">«Peki.»</span></p>

  <p class="block8">Kadın ona uyarak peşinden geliyordu, içine güven gelmemişti. Evlerine doğru yaklaşıyorlardı.</p>

  <p class="block8"><span class="calibre4">«Onu buraya getireceğini aklına bile getiremezdim.»</span></p>

  <p class="block8"><span class="calibre4">«Böyle yapmam gerekliydi. Bir an önce bitirmek istiyordum.»</span></p>

  <p class="block8">Dün gece öteki kadını nasıl istiyorsa Kay’ı da öyle istiyordu, ama aralarında hiçbir benzer nokta bulunmadığını biliyordu, önünde kürkünün dalgalandığını, basamaklarda duran bacaklarının parlaklığını görüyordu. Nihayet kapıyı açtı, elektrik düğmesini çevirdi. Kay’ı karşılayan hiçbir şey yoktu odada. Soğuktan ve dağınıklıktan başka. Kadının ağlamak ihtiyacını duyduğunu biliyordu.</p>

  <p class="block8">Onun kendisine küserek ağlamasını mı istiyordu? Mantosunu çıkarmasına yardım etti, şapkasını aldı. Ve kadın alt dudağı titreyerek ilerlediği sırada, ona döndü:</p>

  <p class="block8"><span class="calibre4">«Bak, Kay,» dedi. «Büyük bir karara vardım.»</span></p>

  <p class="block8">Kadın hep korku içindeydi. Ona küçük bir kız çocuğu gibi şaşkın şaşkın bakıyordu. İçinden gülmek geldi.</p>

  <p class="block8">Şimdi söyleyeceği sözleri söylemek için en uygun ruh halini seçmişti.</p>

  <p class="block8"><span class="calibre4">«</span>Şimdi seni sevdiğimi biliyorum. Neyle karşılaşırsam karşılaşayım, mutlu da olsam, mutsuz da olsam, önceden hepsini kabul ediyorum, işte söylemek istediğim şey bu. Sana telefonda bağırarak anlatmak istediğim şey buydu. Yalnız ilk gece değil, her şeye rağmen bu gece bile. Seni seviyorum, ne olursa olsun, neyle karşılaşırsam karşılaşayım, neyle...»</p>

  <p class="block8">Bu defa şaşırmak sırası kadındaydı, çünkü önceden umduğu gibi Kay bu sözler üzerine kollarına atılacağı yerde, odanın ortasında bembeyaz, hissiz öylece kalakalmıştı.</p>

  <p class="block8">Aşkının eski hararetini kaybettiğini düşünmekte haksız çıkmamıştı.</p>

  <p class="block8">Sanki çok uzaklara gitmiş gibi onu çağırdı:</p>

  <p class="block8"><span class="calibre4">«Kay...»</span></p>

  <p class="block8">Kadın ona bakmadı bile. Sanki orada değildi.</p>

  <p class="block8"><span class="calibre4">«Kay.»</span></p>

  <p class="block8">Ona doğru gelmiyordu. İlk hareketi ona doğru yürümek olmamıştı. Tersine sırtım dönmüştü. Bir çırpıda banyo dairesine kendim atmış, kapıyı ardından kapatmıştı.</p>

  <p class="block8"><span class="calibre4">«Kay...»</span></p>

  <p class="block8">Ve erkek, orada, darmadağınık olmasını istediği odanın ortasında, bomboş ellerinin ucunda kalan aşkıyla, bitkin bir halde kalakalmıştı.</p>

  <h1 class="calibre9" id="sigil_toc_id_9">XI.</h1>

  <p class="block8">Koltuğuna sessizce gömülmüş, ardından hiç ses çıkmayan kapıya gözlerim dikmiş, kıpırdamadan duruyordu. Zaman ilerledikçe yatışıyor, tatlı ve girgin bir güven duygusu, içindeki sabırsızlığı yok etmeye başlıyordu. Sonra, çok zaman sonra, önceden en küçük bir çıtırtı duyulmadan, kapı açılıverdi. İlkin tokmağın döndüğünü gördü, sonra kapının bir yanı kımıldadı, sonra da Kay göründü.</p>

  <p class="block8">Ona bakıyordu, kadın da ona bakıyordu. Değişmiş bir şey var gibiydi, ama bunun ne olduğunu bilebilmesi zordu. Yüzü, saçları eskisi gibi değildi, yüzünde en küçük boya yoktu, derisi tazeydi, bütün gün yolculuk etmişti, oysa çizgileri gergindi.</p>

  <p class="block8">Yanına yaklaşırken gülümsüyordu, biraz utangaç ve beceriksiz bir gülümseyişti bu. Erkek mutluluğun doğuşuna şahit olmanın kutsal duygusu içindeydi. Koltuğun önünde iki elini uzatıp kalkmasına yardım etti, çünkü bu anın merasimli bir yanı, ikisinin de ayakta bulunmalarım gerektiriyordu. Birbirlerine sarılmıyorlardı, birbirlerini tutmuşlar, yanak yanağa duruyorlardı. Uzun zaman sustular, sessizlik çevrelerinde dalgalanır gibiydi. Nihayet bu sessizliği nefes verir gibi söylediği bir sözle bozan yine kadın oldu.</p>

  <p class="block8"><span class="calibre4">«Vardın artık!»</span></p>

  <p class="block8">Erkek birden utanç duydu, çünkü gerçeği hissedivermişti.</p>

  <p class="block8"><span class="calibre4">«Senin varacağım hiç ummuyordum, François, hatta bunu istemeye cesaret bile edemiyordum, tam tersini dilediğim zamanlar bile oldu. Garı, bindiğimiz taksiyi, yağmuru, senin anlayamayacağını bile bile söylediğim şu sözü hatırlıyor musun?</span></p>

  <p class="block8"><span class="calibre4">«Bu bir gidiş değil... Bir varış... Benim için...»</span></p>

  <p class="block8"><span class="calibre4">«Ve şimdi...» Kadının kollarına yığıldığını duydu. Kendisi de karşılarına çıkan bu harikulade şey karşısında onun kadar güçsüz, onun kadar beceriksizdi. Kay'ın yorulmasından korkarak onu yatağa taşımak istedi, ama hafif bir direnme gösterdi:</span></p>

  <p class="block8"><span class="calibre4">«Hayır.»</span></p>

  <p class="block8">Bu gece için yerleri orası değildi. Eski, büyük koltuğa iki kişi halinde oturdular, ikisi de nabızlarının atışını dinliyorlar, birbirlerinin nefesini yüzlerinde hissediyorlardı.</p>

  <p class="block8"><span class="calibre4">«Konuşma François. Yarın...»</span></p>

  <p class="block8">Çünkü yarın güneş yükselecekti, ikisi hayatın içine bir daha çıkmamak üzere girebileceklerdi.</p>

  <p class="block8">Yarın artık hiç yalnız olmayacaklardı, artık hiçbir zaman yalnız olmayacaklardı. Kadın birden bir ürperme geçirince erkek de unutulmuş eski bir sıkıntı gibi aynı anda bunu hissetti, ikisi de aynı anda kendi istekleri dışında, eski yalnız hayatlarına son bir daha baktıklarını anladılar.</p>

  <p class="block8">Ve ikisi de kendi kendilerine bu hayatı nasıl yaşayabildiklerini düşündüler. Kadın:</p>

  <p class="block8"><span class="calibre4">«Yarma...» diye tekrarladı.</span></p>

  <p class="block8">Artık Manhattan'da bir odaları olmayacaktı. Ona ihtiyaçları kalmayacaktı. Nereye gitmek gerekirse oraya gideceklerdi, artık küçücük bir barda bir plak çalmasa da olurdu. Karşıdaki küçük terzinin kordon ucundaki lambası yandığı zaman kadın, niçin hafif alaycı bir gülüşle gülümsemişti?</p>

  <p class="block8">Erkek sual sormak ister gibi elini sıktı, çünkü artık söylemeye lüzum yoktu. Alnını okşayarak:</p>

  <p class="block8"><span class="calibre4">«Beni geçip, geride bıraktığını sanıyordun değil</span> mi? Benden çok ilerde olduğuna inanmıştın, oysa zavallı sevgilim geride kalan sendi.»</p>

  <p class="block8">Yarın yeni bir gündü. Bu yeni gün doğmaya başlıyordu. Şimdiden uzaklardan uyanan şehrin ilk gürültüleri geliyordu. Niçin acele etmeliydiler? Bu doğan gün onlarındı, bundan sonraki günler de onların olacaktı. Ve hiçbir şehir, bu ya da başka biri, hangisi olursa olsun, onları korkutamayacaktı.</p>

  <p class="block8">Birkaç saat sonra bu oda yok olacaktı artık. Odanın ortasında bagajlar sıralanacak, içine sığındıkları şu koltuk, fakir oda eşyalarının biçimsiz görünüşüne bürünecekti. Geriye bağlarını çevirip bakabilirlerdi. Hatta June'un yastıkta duran baş izi bile korkulacak bir anlam taşımıyordu.</p>

  <p class="block8">Kararı Kay verecekti. O isterse birlikte Fransa'ya döneceklerdi, Kay yanında yerini alacaktı. Ya da Hollywood'a gideceklerdi. İlk basamaktan işe yeniden başlayacaktı.</p>

  <p class="block8">Aldırdığı yoktu buna. İkisi de hayatlarına birinci basamaktan başlamamışlar mıydı?</p>

  <p class="block8"><span class="calibre4">«şimdi anlıyorum,» diyordu kadın. «Beni niye bekleyemediğini anlıyorum.»</span></p>

  <p class="block8">Ona sarılmak istiyordu. Onu yakalamak için kollarını açıyordu. Kadın akıcı bir cisim gibi, yanından kayıp gidiveriyordu. Günün ilk ışıkları altında kadını halının üzerine diz çökmüş görüyor ve coşkunlukla dudaklarını ellerinden gezdiriyordu.</p>

  <p class="block8"><span class="calibre4">«Teşekkür ederim,» diye kekeliyordu.</span></p>

  <p class="block8">Artık kalkıp, günün çiğ ışığına karşı perdeleri açabilirler, odanın yoksul çıplaklığını seyredebilirlerdi. Yeni bir gün doğmuştu, onlar sessizce korkmadan, meydan okumadan, yalnız çok yeni bir şey karşısında oldukları için bazı küçücük beceriksizliklerle yeni bir hayata başlayabilirlerdi. Birden odanın ortasında gülümseyerek birer metre arayla kendilerini karşı karşıya buldular.</p>

  <p class="block8">İçindeki bütün mutluluğu şu tek kelimeyle dile getirmek mümkünmüş gibi:</p>

  <p class="block8"><span class="calibre4">«Günaydın Kay,» dedi.</span></p>

  <p class="block8">Kadın hafif bir dudak titreyişiyle cevap verdi:</p>

  <p class="block8"><span class="calibre4">«Günaydın François.»</span></p>

  <p class="block8">Uzun bir sessizlikten sonra:</p>

  <p class="block8"><span class="calibre4">«Günaydın küçük terzi,»</span> dediler.</p>

  <p class="block8">Ve anahtarla kapıyı kilitleyip çıkıp gittiler.</p>

  <p class="softbreak"> </p>

  <p class="block9">Sainte-Marguerite-du-Lac-Masson (Quebec), Ocak <span class="calibre4">1946</span></p>

  <p class="whitespace"> </p>

  <p class="block8">SON</p>

  <h1 class="calibre10" id="sigil_toc_id_10">Notlar</h1>

  <dl class="notes">
    <dt class="calibre11" id="note_1">[<a class="calibre2" href="../Text/Section0002.html#back_note_1" title="1">←1</a>]</dt>

    <dd class="calibre12" id="calibre_pb_0">
      <p class="block10">Comedie Française: Fransız Ulusal Tiyatrosu</p>
    </dd>
  </dl>
</body>
</html>
