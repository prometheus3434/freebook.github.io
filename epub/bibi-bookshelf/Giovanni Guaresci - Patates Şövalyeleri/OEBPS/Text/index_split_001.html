<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block">Peggy söze karıştı.</p>

  <p class="block">- Bilhassa, dedi, genç kızlar, ve kadınlarla meşgul olmak tamamiyle yasaktır.</p>

  <p class="block">Filimario üzgün bir tavır takındı:</p>

  <p class="block">- Bütün öncekiler anlaşıldı ama bu neden yasakmış?</p>

  <p class="block">- Neden mi?</p>

  <p class="block">- Neden ya! önüme sizin gibi güzel bir dilber düşerse, değil iki doları iki bin doları bile gözüm görmez.</p>

  <p class="block">Kapı gibi adam şapkasını geriye devirdi:</p>

  <p class="block">- Delikanlı, yoksa yarım düzine dişinden mi olmak istiyorsun?</p>

  <p class="block">Fil eğildi:</p>

  <p class="block">- Sizin değil de, çenesini kolaylıkla dağıtabileceğim sünepe bir adamın karşısında olsaydım, o zaman güzel bayan Peggy'e iltifat etmeden düşünürdüm.</p>

  <p class="block">İriyarı adam Filimario'yu omuzlarından aşağı şöyle bir süzdü ve gülerek yelkenleri suya indirdi:</p>

  <p class="block">- Vay canına!., hakkınızda tereddüde düşmekte haksızmışım meğer. Siz sahiden kibar bir adamsınız.</p>

  <p class="block">Bundan sonra, Settembre'ın omuzlarının daha geniş olduğunu görerek, sözünü tamamladı:</p>

  <p class="block">- Vallahi siz de öylesiniz.</p>

  <p class="block">Pis'in omuzları çöp gibiydi. Buna rağmen adam onu da beğendi. Peggy gene işe karıştı:</p>

  <p class="block">- Dans etmeği biliyor musunuz? Filimario gülerek:</p>

  <p class="block">- Evet, diye karşılık verdi.</p>

  <p class="block">Adam:</p>

  <p class="block">- Güzel! dedi, bu durumda ev sahibinin size göstereceği kadınları dansa kaldırmak için de bir dolar alacaksınız. Artık, iki değil dört kere büfeye gidebilirsiniz; gidebilirsiniz ama, sırf su içmek için. Son olarak, bayan Thomson gönderilen asilzadelerin ağızlarının kokmasından nefret eder, onun için içki içilmiyecek. Bundan sonra... Gerdanlık dalgaları da yok öyle. Bu gibi şeyleri yapmak isterseniz, dışarıda yapınız. Yoksa evde, adam gibi oturacaksınız.</p>

  <p class="block">Filimario:</p>

  <p class="block">- Anlaşıldı, dedi.</p>

  <p class="block">Bu iş tamam; işte usulen bir dolarınız. Giyinip, kuşanıp akşam saat dokuzda gelin; bir şey aksamış mı, aksamamış mı o zaman göreceğiz.</p>

  <p class="block5">***</p>

  <p class="block">Akşam saat dokuzda, Fil, Sett ve Pis, iki dirhem bir çekirdek, kapı gibi adamın karşısında duruyorlardı. Adam:</p>

  <p class="block">- Doğrusu, gerçek asilzade hali akıyor üzerinizden!., dedi. Hele bir parça beni dinleyin, bakalım; bir kont olabilir misiniz?</p>

  <p class="block">Filimario:</p>

  <p class="block">- Hemen olurum, ben zaten kontum, diye karşılık verdi. Dev adam omuzlarım silkti ama Peggy'nin bakışları bulanmıştı.</p>

  <p class="block5">***</p>

  <p class="block">- Kont oldunuz mu. Üç dolar yerine beş dolar daha veririm size. Ama Almanca biliyor musunuz?</p>

  <p class="block">- Hayır, bilmiyorum; Fransızca, İngilizce, İspanyolca, ve Rusça konuşurum.</p>

  <p class="block">Adam heyecandan yumruğunu indirdi masaya.</p>

  <p class="block">- Mükemmel!... Bayan Thomson'un evinde Rus kontlarına pek itibar edilir. Kendisi de bir Rus, kontuna karşılık seve seve yedi dolar daha vermeği göze alır.</p>

  <p class="block">Fil, Pio ve Sett o kadar esaslı bir reverans yaptılar ki dev adam aptallaşıp kaldı. Kızardı, bozardı, şapkasını çıkardı, kabaca eğildi, gürül gürül de soludu. Peggy içini çekti</p>

  <p class="block">Bizimkiler çıkınca adam:</p>

  <p class="block">- Bu herif, dedi, ya beynelmilel bir hırsız ya da sapına kadar bir kont.</p>

  <p class="block5">***</p>

  <p class="block">Bizim anasının gözü üç kafadar bayan Thomson'un evine gelmiş, kendilerinden biraz dışarıda beklemeleri rica edilmişti. Bir oda uşağı onlara göz kulak oldu. Sonra da, Allah'ın izniyle bayan Thomson çıka geldi. Yüksek perdeden:</p>

  <p class="block">- Görelim bakalım, dedi.</p>

  <p class="block">Bütün ışıklan yaktı ve alıcı gözlerle trio'ya baktı. İlk deneme memnunluk verici olmuştu.</p>

  <p class="block">- Buraya kadar, tamam; elbiseler yerli yerinde. Son olarak, direktörünüz bana pantalonu tarazlı bir adam göndermişti de. Şimdi, lütfen yürüyün bakalım, diye buyurdu. Kelebek gözlüğünün içinden bizimkileri süzerek:</p>

  <p class="block">- Sizde üç sığır çobanı kılığı var, dedi. Diyeceğim, elbiseler hoşuma gitti ama.. Patronunuz öteden beri elbiseleri iyi seçer zaten. Biraz daha yürüyün hele. Güzel yürümeğe başlıyacağınız zaman, size işaret ederim.</p>

  <p class="block">Filimario eğilerek:</p>

  <p class="block">- Olur bayan, dedi.</p>

  <p class="block">Bayan Thomson ciddi ciddi:</p>

  <p class="block">- Salonda iki sivil müfettiş olduğunu unutmayın, dedi; ellerinizi şöyle serbest bırakın. Elbiseleriniz vallahi hoşuma gitti; fevkalâde elbiseler. Üzerinizde silâh filân var mı?</p>

  <p class="block">Fil, Pis ve Sett ceplerini ters yüz ettiler. Bayan Thomson gerçekten içini gıcıklayan elbiselere bir daha bakarak:</p>

  <p class="block">- Çok güzel! diye buyurdu. Sonra birden önemli birşey hatırladı.</p>

  <p class="block">- Hani kont? Patronunuz bana bir kont vâdetmişti; o nerde?</p>

  <p class="block">Filimario eğilerek:</p>

  <p class="block">- O bendenizim? dedi.</p>

  <p class="block">Bayan Thomson sinirli bir hareket yaptı. Bununla birlikte kelebek gözlüğünün arkasından Filimario'yu inceden inceye süzdü ve yüzü parladı.</p>

  <p class="block">- Gene de bir görelim hele, dedi: hangi soydan kont olabilirsiniz?</p>

  <p class="block">Fil bir bir saydı.</p>

  <p class="block">- Patron bize, sizin bir Rus kontu bulmaktan hoşnut olacağınızı söyledi.</p>

  <p class="block">Bayan Thomson başını red anlamında salladı.</p>

  <p class="block">- Hayır, hayır, Rus kontu olmaz! dedi. Kabul törenlerinde şimdi herkesin Rus kontları var. Rus kontu olmaz, istemem, şimdi bakkalların bile Rus kontları var. Hiç başkasını beceremez misin?</p>

  <p class="block">- İspanyol kontu veya Fransız kontu olabilirim.</p>

  <p class="block">- Çok iyi işte, Fransız kontu daha orijinal olur gibime geliyor. Tamam Gösterin bakalım, nasıl Fransız kontu oluyormuşsunuz!</p>

  <p class="block">Filimario bir an ne yapacağını şaşırdı ama Bayan Thomson ateşlenmişti:</p>

  <p class="block">- Haydi bakalım! delikanlı, görelim nasıl Fransız kontu oluyormuşsunuz. Böyle, kazık gibi durmayın.</p>

  <p class="block">Filimario gülümsedi:</p>

  <p class="block">- Bayan, dedi, sizi temin ederim ki, Fransız kontları da ne yapacaklarım şaşırmışlarsa, benim yaptığım gibi kımıldamadan dururlar. Bir Fransız kontu ancak kendisine fırsat verilince açılıp saçılabilir. Kazık gibi durdular mı, bütün kontlar birbirlerine benzerler.</p>

  <p class="block">Bayan Thomson, Filimario'nun haklı olduğunu kabul etti.</p>

  <p class="block">Durumu inceledikten sonra :</p>

  <p class="block">- Ama biraz birşeyler görelim canım, dedi; ha şu Fransız kontlarında yoksa şeytan tüyü mü vardır kuzum? Bleemannlarda, «Volga, Volga!» diye şarkı söylerken pek göze çarpan bir Fransız kontunu tanımıştım da, adamcağız bacaklarını kıra büke ve kollarım göğsünde çaprazlaya çaprazlaya, fır fır dönüyordu; çok güzeldi doğrusu.</p>

  <p class="block">- Bayan, dikkatinizi çekmeme izin verin. «Volga, Volga!» diye şarkı söyleyen ve buyurduğunuz üzere dans eden çok kere Rus kontlarıdır. Ama işin aslına bakılırsa, Rus kontları onu da yapmazlar, besbelli sahte bir Rus kontuymuş sizinki.</p>

  <p class="block">Bayan Thomson acele acele:</p>

  <p class="block">- Evet, evet, dedi. Doğru. Hay kör şeytan hay! Fransız kontlarının ne halt ettiklerini hatırlamıyorum. Ama siz, siz bu yolda biraz kafa yorabilir misiniz, delikanlılar?</p>

  <p class="block">- İzin buyurursanız, bayan, Fransız kontlarının şiarının zariflik olduğunu söyleyebilirim. Fransız kontu incedir ve sadece iltifat etmesini bilir.</p>

  <p class="block">Bayan Thomson:</p>

  <p class="block">- Tamam, zaten biz de böyle birini arıyorduk!... Tam üstüne bastınız? incelik, nezaket, şiir, lâtin kanı, romantizm, bir yığın romantizm. Romantik görünmesini bilmeyen bir Fransız kontu beş para etmez.</p>

  <p class="block">Filimario:</p>

  <p class="block">- Evet, dedi; romantizmden nasibini alamamış bir Fransız kontu, kokusuz bir çiçek gibidir.</p>

  <p class="block">Bayan Thomson bir divana oturmuştu, Pis ile Settembre'a bir kenarda durmalarım ve Filimario'ya da gelip yanına oturmasını söyledi.</p>

  <p class="block">- Haydi bakalım delikanlı, nasıl iltifat edersiniz, gösterin bana. Filimario boyun bağını düzeltti, hafifçe öksürdü ve tatlı bir sesle :</p>

  <p class="block">- Bayan, seviyorum sizi, dedi.</p>

  <p class="block">Bayan Thomson:</p>

  <p class="block">- Olmaz, diye direndi; bu bayağı.</p>

  <p class="block">Filimario hiç istifini bozmadı; yalnız sesi daha tatlı ve daha ciddileşmişti:</p>

  <p class="block">- Orası öyle, bayan, adi, hayatın asıl olan herşeyinin âdi oluşu gibi ; doğum adi, ölüm bayağı. Herkes doğar, herkes ölür, herkes sever. Bir kadına: «Sizi seviyorum!» demek âdidir ; ama sizi sevmek âdi değildir. Sizi sevmek, dünyanın en güzel kadını olduğunuz için, muhteşem bir şeydir. Bir çiçeğe tapmak âdidir; ama Amerika'nın en güzel çiçeğine gönül bağlamak bayağı değildir. Sizi seviyorum bayan, o enfes dudaklarınızdan bir buse koparmak isterdim, yumuşacık saçlarınızı okşamak isterdim.</p>

  <p class="block">Filimario, bayan Thomson'un dillere destan güzelliğini içli bir sesle öylesine dile getirdi ki, kadıncağız provada olduklarım hepten unutup:</p>

  <p class="block">- Sevgilim... dedi.</p>

  <p class="block">Bir yandan da kendini Filimario'nun kollarına bıraktı.</p>

  <p class="block">Pis ile birlikte çıt çıkarmadan sahneyi izleyen Settembre, artık, heyecanını tutamadı ve yüksek sesle:</p>

  <p class="block">- Bravo!... diye bağırdı.</p>

  <p class="block">Bayan Thomson sıçradı, dudaklarım Fil'in ağzından ayırdı ve işi kendi seviyesine yaraşır bir hoppalığa vurarak:</p>

  <p class="block">- Güzel, çok güzel... dedi. Tamam. Yalnız kılık kıyafetinizi azıcık değiştirmeli. Rezalet istemem. Anlıyorsunuz ya, kont.</p>

  <p class="block5">***</p>

  <p class="block">O akşam, bayan Thomson'un kabul töreni doğrusu muhteşemdi. Bir yığın kodaman ve takıp takıştırmış bir yığın kadın vardı. Pis ile Sett işlerini iyi gördüler ve sempati topladılar.</p>

  <p class="block">Filimario ise üstün başarı kazandı. Yedi dolarını, anasının ak sütü gibi haketti. Düzinelerce iltifat savurdu, bütün kadınlarla, üstelik dullarla bile dans etti ve bir yığın aptallıkta bulundu.</p>

  <p class="block">Köpüklü şarap ile kokteyl (Amerikalılar bir yığın içki karışımına böyle derler) herkesi çakır keyf etmişti. Ama Filimario, gene de sıkıldığını hissetti. Gönlünü eğlendirmek için bankacı Babith'in karısı ile dalga geçmeğe başladı. On dakika sonra güzel kadın, yarından tezi yok kocasından boşanmağa hazır olduğunu söyledi bizimkine. Fil, terasa çıkmak için kibarca bir bahane uydurdu; bir yolunu bulup Bayan Mobilkel de ardından seyirtti. O olmayınca salondaki gürültü, konuşup gülüşmeler kadıncağıza pek aptalca geliyordu.</p>

  <p class="block">Fil, bayan Mobilkel'i daha fazla üzmemek için yeniden salona döndü. Sıkıntısı birden dağılıverdi: Kendisini sarışın bir İspanyol kontesine, Mercedes de la Sierra'ya takdim etmişlerdi. Ve salonun korkunç havası gerçekten kontesin sinirlerini bozduğundan bizimki, kadını terasa kadar çıkarmak şerefini elde etti.</p>

  <p class="block">Başbaşa kalınca Filimario güzel sarışına:</p>

  <p class="block">- Ketty, dedi, gene ne dolaplar çeviriyorsun?</p>

  <p class="block">Ketty:</p>

  <p class="block">- Fil, dedi, nasıl çıktın kodesten? Neden saat sekizde aşağıya inmedin?</p>

  <p class="block">- Arabacı daha fazla bekleyememiş, korkmuş, çekip gitmiş.</p>

  <p class="block">Bizimki:</p>

  <p class="block">- Paçamı iyi kurtardım, dedi. Ya sen, sen ne arıyorsun burada?</p>

  <p class="block">- Fil, Fil’ciğim, görmüyor musun? İspanyol kontesliği yapıyorum.</p>

  <p class="block">- Sen de mi büro tarafından gönderildin?</p>

  <p class="block">Doya, doya dertleştiler. Bundan sonra Ketty, şimdilik sekiz gün önce rastladığı bir yabancı hesabına «iş gördüğünü» söyledi.</p>

  <p class="block">Fil:</p>

  <p class="block">- Afyon dalgası mı? diye sordu.</p>

  <p class="block">- Yooo, dedi Ketty.</p>

  <p class="block">- Dolandırıcılık mı?</p>

  <p class="block">- Hayır, bir evlenme dalgası.</p>

  <p class="block">Fil çenesini oğuşturarak:</p>

  <p class="block">- O halde ciddî, dedi.</p>

  <p class="block">Sonra, kendisini görmeyince sevgilisinin kılıktan kılığa girdiğini söylediği için Ketty'i salona götürdü. Artık gene cümbüşün uğultulu dalgalarına karışmışlardı, tâ ki</p>

  <p class="block">Ketty:</p>

  <p class="block">- Fil, şuraya bak: Bayan Thomson'la konuşuyor, deyinceye kadar dans ettiler.</p>

  <p class="block">Fil gösterilen yöne baktı ve Bayan Thomson'un yanında dev gibi pek göze batan bir adam gördü; karalar giymiş genç bir kız koluna asılıyordu adamın.</p>

  <p class="block">Ketty:</p>

  <p class="block">- Tam benim tipim, dedi.</p>

  <p class="block">Dans sona ermişti ve Ketty, Filimario'nun kollarından sıyrıldı.</p>

  <p class="block">- Gel Fil, seni tanıştırayım. Sen yanındaki küçükle dans edersin, ben de büyükle dalgamı geçerim. Yeğenlerinden biriymiş yanındaki.</p>

  <p class="block">İri yarı adam karşısında Ketty'yi görünce gözleri açıldı ve şimdi sahne aynen şu şekilde cereyan etti:</p>

  <p class="block">Bay Beden (Şaşkın) - Kontes, bu ne tesadüf!... Müsaade edin de size bayan Clotilde Troll'ü takdim edeyim... Clotilde, işte o size durmadan bahsettiğim kontes de la Sierra...</p>

  <p class="block">Clo (Şaşkın) - Memnun oldum, kontes...</p>

  <p class="block">Bay Beden (soluk soluğa) - Clo, özür dilerim... bağışlayınız beni... bay Duble... Kontes, müsaadenizle.</p>

  <p class="block">Ketty — Evet, evet, dans edelim, bay de Lunebelle!</p>

  <p class="block">Ketty ile Giorgio fırıl fırıl dönen çiftlerin akıntısı içinde gözden kayboldular ve Filimario da Clotilde Troll ile baş başa kaldı.</p>

  <h1 class="block2" id="sigil_toc_id_11">XI.</h1>

  <p class="block">Jeannette uzaklaştığı sırada, Bess adasına yanaşan Clotilde ile nişanlısı Giorgino, evi darmadağın buldular. Ortalıkta Fil'in, Pis'nin ve Sett'in gölgeleri bile yoktu. Fakat iz olarak bir kapıya iliştirilmiş bir mesaj gördüler: «Bir afyon kaçakçısı çetesinin serseri bir Bill'yle birlikte çeteyi idare eden Ketty'nin biz esirleri, Jeannette teknesi ile yola çıkıyoruz. Saat 10, 19 Mayıs 1885. Pio Pis» sonrası malûm...</p>

  <p class="block">Bu durum karşısında dehşete düşen Clotilde:</p>

  <p class="block">- Bu olsa olsa gelirken karşılaştığımız tekne olabilir! dedi. Giorgino ne olursa olsun, bu salapuryaya yetişmeli.</p>

  <p class="block">Giorgino:</p>

  <p class="block">- Yetişmeli elbet! diye karşılık verdi.</p>

  <p class="block">Giorgino, bu gözü kanlı heriflerden uzak durmanın, tercihe şayan olduğunu düşünüyordu. Ama, Clo ona kafasını işletmek için fırsat vermedi.</p>

  <p class="block">- Giorgino, haydi yata!</p>

  <p class="block">Jeannette'e varmak için gerekli rota verildiğinde, kaptan kazanları patlatmakla görevlendirilmiş oldu.</p>

  <p class="block">İşte Jeannette ufukta kaybolmak üzereydi. Clotilde, bu delice kovalama boyunca bir tek söz etmedi. Delfino'nun bütün cıvataları gıcırdıyordu; kumanyacılarda şafak atmıştı. Manometrelere bakıyorlardı. Delfino su üzerinde adetâ uçuyordu; gene de gümrük polisinin mucizevî araya girmesi olmasaydı, taş çatlasa Jeannette'e yetişilemezdi. Yirmi dakikalık mecburi durduruluşta, Jeannette zaman kaybetmişti. Delfino ile Jeannette bir an yan yana geldiler. İşte o zaman Clotilde'in acı acı söylediği sözler:</p>

  <p class="block">- Giorgino, beni seviyorsan, şu tekneye atla da Fil'i kurtar; işte tabancam, gerekirse bas tetiğe.</p>

  <p class="block">Giorgino birşeyler mırıldandı ve Jeannette'e yöneldi. Clo'yu delicesine seviyordu ve bu aşk yumuşak başlı adamı cesaretlendiriyordu. Bundan başka, gene eli silahlı bir tayfa tarafından takviye edilmişti.</p>

  <p class="block">Burada şunu işaret edelim ki, Jeannette'nin yaklaştığı liman New -York limanı değildi; hattâ liman da değildi öyle, sadece avuç içi kadar, inadına ıssız ve polislerle gümrükçülerden başkasının bulunmadığı bir koydu.</p>

  <p class="block">Giorgino Jeannette'e atladı ve yirmi belâlının karşısına dikildi; hepsinin de sağ elleri ceketlerinin ceplerindeydi. Bu bizim yaman dostu korkutmadı ama pek hoşuna gitti de denmez. Giorgino:</p>

  <p class="block">- Kaptanla konuşmak istiyorum, dedi.</p>

  <p class="block">Bill bir adım ilerledi.</p>

  <p class="block">Giorgino:</p>

  <p class="block">- Bakın, diye devam etti, bu teknenin güvertesinde bulunan üç asilzade hakkında bana malûmat verirseniz, minnettar kalırım size.</p>

  <p class="block">Çam yarması Bili:</p>

  <p class="block">- Sen kimden bahsediyorsun? diye sordu. Bu tekne yolcu taşımaz. Kontes de la Sierra'ya aittir, işimiz gücümüz kontesi gezdirmektir.</p>

  <p class="block">Bill pek yenilir yutulur bir lokma değildi, onun içindir ki Giorgino biraz dereden tepeden söz etmek zorunda kaldı. Sonunla, gemici de, yumuşak başlı Giorgino'nun polisle işbirliği etmediğine gönlü yatmış olduğundan, ona üç asilzadenin başına gelenleri bir bir anlattı.</p>

  <p class="block">Giorgino:</p>

  <p class="block">- Bana şu anda nerede bulunduklarım söyleyebilir misin? Diye sordu.</p>

  <p class="block">Bill sakin sakin:</p>

  <p class="block">- Şimdi mi nerdeler, dedi, üç efendinin bacakları arasından üç afyon sandığı çıkınca, onlara da kodesi boylamak düştü.</p>

  <p class="block">Bu söze, Ketty çıkageldi ve Giorgino eğildi.</p>

  <p class="block">Ketty:</p>

  <p class="block">- Ne oluyor, kaptan? diye sordu.</p>

  <p class="block">Bill Giorgino'yu göstererek göz kırptı, yere tükürdü ve şu karşılığı verdi:</p>

  <p class="block">- Hiç, kontes; efendi şu aşağıda gördüğünüz yatın sahibiymiş bize yol sormağa gelmiş. Pusulası bozukmuş.</p>

  <p class="block">- Evet, kontes. Pusulayı şaşırdık; tam deyimi bu. Bozuk bir pusulaya sahip olmak doğrusu gerçek bir belâ; yolu sormak için her dakika durmak gerekiyor.</p>

  <p class="block">Hepsi işte bu; ama Giorgino kontesi görmüştü ve bu kadının Pis'nin mesajında sözünü ettiği Ketty'den başkası olmadığını anlamıştı. Ve içinde bir ılıklık duydu. Jeannette'i terkederken Ketty de kendisini hiç de fena bulmadığını ona imâ etti.</p>

  <p class="block">- Siz çok ilgi çekici bir insansınız, dedikten sonra, ha, diye devam etti, Çarşamba günü öğleden sonra, saat beş sularında sizinle Grand Mog salonunda bir kere daha görüşmekten memnun kalırım.</p>

  <p class="block5">***</p>

  <p class="block">Clotilde, Giorgino'yu görünce, kalbi küt küt atarak:</p>

  <p class="block">- Ne oldu? diye sordu.</p>

  <p class="block">Seninki keyifli keyifli:</p>

  <p class="block">- Herşey yolunda gidiyor, dedi. Gran Mog salonunda gene görüşeceğiz, saat beşte. Ben ömrümde böylesine cana yakın insan görmedim.</p>

  <p class="block">Clo, alık alık ona baktı:</p>

  <p class="block">Bir solukta:</p>

  <p class="block">- Ayol sen kimden bahsediyorsun? diye sordu.</p>

  <p class="block">Giorgino:</p>

  <p class="block">- Kontesten, dedi.</p>

  <p class="block">- Hangi kontesten?</p>

  <p class="block">- Kaçakçı kontesten.</p>

  <p class="block">Clo Giorgino'nun boyunbağına asıldı.</p>

  <p class="block">- Söylesene bana sen. bay Duble neredeymiş? diye bağırdı.</p>

  <p class="block">- Ha, bay Duble mi? İçerdeymİş? İçin rahat etsin Clo, sahi söylüyorum; hapisteymiş.</p>

  <p class="block">Delfino olanca hızla New York'a süzüldü. Düşündükçe Clo rahatladı. Ne de olsa Fil, demek artık emin bir yerdeydi; polisler arasında olmak, kaçakçılar arasında olmaktan çok daha iyiydi. Bu Giorgino'ya da ne olmuştu kuzum, yoksa abayı mı yakmıştı? Ağzını aramalı şunun.</p>

  <p class="block">- Bak Giorgino, dedi, unutma ki bu kontes, olsa olsa bir macera kadını, belki de Allah'ın belâsı bir şeydir.</p>

  <p class="block">Giorgino omuzlarını silkti:</p>

  <p class="block">- Mazur gör, Clo; sen de bir kaçakçıya âşık değil misin? Senin durumun belki daha karışık; Bay Duble hapiste; Ketty ise bir kuş kadar hür...</p>

  <p class="block">Clo soluğunu tutup durdu. Hı... hım... Giorgino baş kaldırıyor. Demek düşündüğüm doğruymuş...</p>

  <p class="block">Yavaşça:</p>

  <p class="block">- Beni bu durumda yalnız bırakmazsın, değil mi? dedi.</p>

  <p class="block">Fakat Giorgino'nun kulaklarında hâlâ o güzel kaçakçının büyülü sözleri çınlıyordu ve başka birşey işitecek gibi değildi.</p>

  <p class="block">- Clo, dedi, Çarşamba günü saat 4.30'a kadar yanında kalırım, saat tam 4.30'da ayrılacağım, çünkü traş olmam gerek.</p>

  <p class="block">Ve Clotilde, New York'da 8 Haziran 1885 gecesi üç kafadarın pencereden sıvışmış olduklarım öğreninceye kadar, su gibi para harcadı Giorgino'dan meseleyi öğrendiğinde bayağı üzülmüştü.</p>

  <p class="block">Öyleyken nasıl oldu da Clotilde ile Filimario, bayan Thomson'un tertiplediği gecede karşı karşıya gelebildiler, diyeceksiniz?</p>

  <p class="block">Nasıl mı?</p>

  <p class="block">Kader işte; evet kader, Clotilde'i peşinden sürüklüyordu.</p>

  <p class="block5">***</p>

  <p class="block">Şimdi o harikulade gecenin üstünden tam beş gün geçmişti. Filimario'nın izini bulmak için, Clotilde'nin New - York'un bütün ajanlarını görevlendirmesi bir semere vermemişti.</p>

  <p class="block">Üç iğne bir saman balyasında nasıl kaybolursa, üç asilzade de öyle kaybolmuştu şehirde. Ama Clotilde içten içe umutlanıyordu ve elinde bazı ip uçları yok sayılmazdı.</p>

  <p class="block">Nitekim 14 Haziran sabahı, Giorgino kontes de la Sierra'nın güzelliğini göklere çıkarırken, oda hizmetçisi Clotilde'e bir ziyaretçinin geldiğini bildirdi. Bay Pio Pis...</p>

  <p class="block">Pis:</p>

  <p class="block">- Üç gündür sizi bütün otellerde arayıp durdum, dedi. Allah'a şükür sonunda buldum!...</p>

  <p class="block">Clotilde pek neşeli görünmüyordu. Buna rağmen:</p>

  <p class="block">- Sayın bay Pis, dedi. maaşınızı iki katma çıkarıyorum.</p>

  <p class="block">Giorgino böyle durumlarda süt dökmüş kedi gibi durur ve bir köşede oturup kalırdı. Ama şu andaki durum olağanüstü bir tepki yarattı onda:</p>

  <p class="block">- Beni mazur gör Clotilde, dedi, bu iki maaş uydurması da ne oluyor?</p>

  <p class="block">Clotilde gülerek:</p>

  <p class="block">- Ah! Zavallı Giorgino! diye karşılık verdi. Sana Pis'nin düşman kampında bizim casusumuz olduğunu söylememiş miydim? Zavallının akıbetini bildirecek bir adamımız olmasaydı bu muzipliğin sonu nice olurdu?</p>

  <p class="block">Bunda yazar da suçlu; Pio Pis'in Fil'in korunmasını sağlamaktan başka bir işle görevlendirilmemiş olduğunu daha önce yazmayı unutmamış olsaydı, okuyucu da Giorgino'nun durumuna düşmezdi. Pis:</p>

  <p class="block">- Bess'e varınca, ne idüğü belirsiz Ketty denen biri tarafından yönetilen amansız bir çetenin ellerine düştük...</p>

  <p class="block">Giorgino'nun kaşları çatılmıştı:</p>

  <p class="block">- Beni mazur gör. Clo. siz de bay Pis, dedi, gitmem lâzım; beni ilgilendirmeyen hikâyeleri dinlemekten hoşlanmam zaten.</p>

  <p class="block">Clotilde, Giorgino'ya sırıtarak gülmeseydi, daha nazikçe davranmış olurdu.</p>

  <p class="block">Giorgino hışımla uzaklaşınca Pis:</p>

  <p class="block">- Bu ne idüğü belirsiz Ketty, diye devam etti, bay Duble'ye tesadüfen abayı yakmaz mı?...</p>

  <p class="block">Clotilde'nin gözleri kıvılcımlandı:</p>

  <p class="block">- Abayı mı yaktı? Nasıl yâni?</p>

  <p class="block">Pis kızara bozara:</p>

  <p class="block">- Hassas noktalara temas etmemeği tercih ederim, dedi.</p>

  <p class="block">Clotilde:</p>

  <p class="block">- Artık bana bu kadının lâfını etmemenizi rica ederim, diye parladı, devam edin.</p>

  <p class="block">Pis devam etti ve son olarak Clotilde, iş olsun diye:</p>

  <p class="block">- Sizce, bay Duble acaba benim hakkımda ne düşünüyor? Diye sordu.</p>

  <p class="block">Pis garip bir işaret yaptı.</p>

  <p class="block">- Galiba, dedi, en samimi arzusu bundan sonra size hiç rastlamamak, sizden bahsedildiğini işitmemekmiş.</p>

  <p class="block">- Yoksa benden nefret mi ediyor?</p>

  <p class="block">- Galiba hayır. Bayan Troll, bay Duble'nin apayrı bir karakteri var. Düşüncesini ilk gün açtı ama, sonradan bu mesele üzerinde, ağzından hiç bir lâf alamadık.</p>

  <p class="block">Clotilde artık iyiden iyiye soluyordu; oysa kendisi Fil'e rastlasaydı; sanki hiç birşey olmamış gibi, onu gene en saygılı biçimde selâmlayabilirdi. Demek ki o</p>

  <p class="block">Yüreği küt küt atarak:</p>

  <p class="block">- Nevaslippe'ye ne zaman dönmek niyetinde? diye sordu.</p>

  <p class="block">- Tahmini güç. Bay Dublenin cebinde metelik yok, şu afyon kaçakçılığı işinden yakasını bir sıyırabilseydi.</p>

  <p class="block">Clotilde gülmeğe başladı:</p>

  <p class="block">- Siz ne diyorsunuz? Bay Duble, daha bir ay önce, annesinden altıyüz milyonluk bir mirasa kondu.</p>

  <p class="block">- Mirasa konmadı konmak niyetinde de değil. Ortada Hintyağı meselesi var.</p>

  <p class="block">Clotilde gözlerini iri iri açtı:</p>

  <p class="block">- Hintyağı mı? diye sordu.</p>

  <p class="block">Pis bu meseleyi olduğu gibi anlatınca, Clotilde bir zafer çığlığı kopardı.</p>

  <p class="block">- Hiç bir şey bitmemiş daha!... Harikulade şey bu! Bana meseleyi bütün teferruatıyla anlatın, bay Pis. Olan biteni en ince noktalarına kadar öğrenmek istiyorum.</p>

  <p class="block5">***</p>

  <p class="block">İşte şimdi herşey ayan beyan ortada; artık kaderden maderden dem vurulamaz. Daha doğrusu, Clotilde, kendi kaderini kendi çiziyordu ve her olay, bile bile yaratılmıştı aslında.</p>

  <p class="block">Hayran olunacak bir mantık, olayları birbirine bağlar ve yazar da kendi hesabına buna memnun olur, o gerçekten karışık işleri çözmeği ve içinde gönül hoplatıcı değişikliklerin keçi yolları gibi iç içe geçtiği dolambaçlı işlerden hoşlanmaz. Böylece Clotilde ile Filimario'nun karşılaştıkları bayan Thomson'un salonuna dönebiliriz.</p>

  <h1 class="block2" id="sigil_toc_id_12">XII.</h1>

  <p class="block">- Bay Duble, acaba size nasılsınız diye sormam saygısızlık mı olur?</p>

  <p class="block">Filimario, o yedi dile destan soğukkanlılığından daha da ürpertici, vurdumduymaz bir tavır takınarak:</p>

  <p class="block">- Hiç de olmaz, bayan Troll diye karşılık verdi. Hem sıhhatime karşı gösterdiğiniz ilgi beni memnun bile eder. İyiyim, bayan Troll, umarım siz de iyisinizdir.</p>

  <p class="block">Artık çekişme başlamıştı: Bu, deveyi hendekten atlatmaya benzer bir çekişmeydi ama Clotilde de boyun eğmemeğe iyiden iyiye karar vermişti.</p>

  <p class="block">Umulmadık bir kazanın bizi bu şekilde karşı karşıya getirmesine doğrusu üzüldüm, iyi yolculuk edip etmediğinizi (öğrenmeğe can atıyorum.</p>

  <p class="block">- Fevkalâde, bayan Troll. Bess adasının o güzel havasından ne kadar memnun kaldığımı ifade edecek söz bulamıyorum doğrusu, dostlar başına bir dinlenme yeri.</p>

  <p class="block">Clotilde hemen Pis'in yüzünü kızartan ve söylemekten kaçındığı o hassas noktaları düşündü. Gene de o alaycı kibarlığından birşey kaybetmedi.</p>

  <p class="block">- Bay Duble, Bess adasındaki ikametinizin size iyi geleceğinden emindim zaten. İnsan kafa dengi kişilerle bir arada oldu mu, samanlık seyran olur.</p>

  <p class="block">Filimario içinde bir burkulma hissetti ve hemen başka bir strateji kullanmağa karar verdi:</p>

  <p class="block">- Bayan Troll, üzgünüm, ama acele bir iş beni, sizin tadına doyulmaz sohbetinizden mahrum edecek... gitmek zorundayım. Hayırlı geceler bayan Troll.</p>

  <p class="block">Clotilde bir atılışta bizimkini durdurdu:</p>

  <p class="block">- Yapmayın bay Duble, yedi dolarınızı kaybedeceksiniz. Bayan Thomson mesainizden pek memnunmuş, öyle dedi bana. Ama ne de olsa bir Amerikalıdır, onlar için iş her zaman iştir. İyisi mi siz beni dansa kaldırın, anlaşmalarınıza uygun değil mi?</p>

  <p class="block">Filimario emniyet tertibatı olmadan bir torpili kullanmak için kazanmış olduğu maharetle, Clotilde'in narin güzelliğini ışıl ışıl salonda ortaya serdi. Pis ile Sett harikulade çifti delice bakışlarla süzdüler.</p>

  <p class="block">Settembre:</p>

  <p class="block">- Bana kalırsa, kızın aklını başından alıp, hakkından gelecek, diye mırıldandı.</p>

  <p class="block">Pis:</p>

  <p class="block">- Bay Duble, müstesna bir insandır: Kızgınlığını belli eden tek söz söylemez, dedi.</p>

  <p class="block">Gene de ne olur ne olmaz diye Pis ile Sett kendilerini Clotilde'in imdadına koşmağa hazır bulundurdular ama, işe daha fazla burunlarını sokmadılar. Filimario, hayran olunacak soğukkanlılığını kaybetmemekte olanca dikkatini gösterdi.</p>

  <p class="block">Clotilde birden:</p>

  <p class="block">- Bayan Thomson, dedi, yedi dolara pek parlak Fransız kontu bulduğunu söylemekte haklıymış.</p>

  <p class="block">Filimario avizeye baktı.</p>

  <p class="block">Clotilde:</p>

  <p class="block">- Bayan Thomson'un yalan kıvıracağını sanmam, dedi. «Elimde gecesi yedi dolara bir Fransız kontu var. Hiç yoktan onbeş dolar eder aslında, güzel hikâyeler anlatmasını ve çok hoş iltifat etmesini biliyor». Bayan Thomson bana aynen böyle söyledi. Doğrusu sözüne inanırım; bulunmaz bir dosttur o. Bana da güzel bir hikâye anlatıp iltifatlar savursanıza</p>

  <p class="block">Fil, Giorgino'nun dans ederken sımsıkı kucakladığı Ketty'ye gülümsedi. «Halim harap!» diye düşündü, ama yapacak bir şey bulamıyordu; zaman kaybediyordu. Bu muzip yumurcağı seve seve pataklayabilirdi.</p>

  <p class="block">- Hiç de nazik değilmişsiniz; memleketliniz olmama bile kulak asmıyorsunuz.</p>

  <p class="block">Dans bitmişti. Fil eğildi ve hiç oralı olmadan geri ye döndü. Clotilde Filin arkasından:</p>

  <p class="block">- Bay Duble, bana terasa kadar eşlik ederlerse, sarışın kontesin yüreğini ağzına getiririm diye mi korkuyorlar? diye mırıldandı.</p>

  <p class="block">Artık zafere ulaştığını hissediyordu. Filimario'ya gelince, tersine hali bitikti. Fakat atalarının dağ deviren metanetini aklına getirdi ve dişlerini sıktı.</p>

  <p class="block">- Dünyada hiç bir şeyi, sizinle şu yıldıza kesmiş Amerika göğü altında başbaşa kalma zevkine değişmem.</p>

  <p class="block">Bu; sokak lâmbalarının sarı ışığının, klakson seslerinin, cilâlı bir ayakkabıyı allı pullu gösteren ışıklı ilânların, sadeliğini bozamadığı muhteşem bir Haziran gecesiydi. O zamanlar Harlem henüz keşfedilmemişti ve şehri büyüleyen biricik müzik, Avrupa'nın hasret kokan müziğiyle Zenci, Beyazın kırbacını unutmamıştı henüz; insanca bir hayatın hayalini kurarak, küçük kulübesinde sessiz sedasız oturuyordu. 1885 yılının bulunmaz bir gecesiydi bu. Aşağıda deniz yıldızlar altında çalkalanıyor ve kaybolmuş bir vapurun imdat düdüğü umutsuz bir aşk çağrısı gibi inliyordu. Teras genişti, çiçeklerle ve tatlı bir alaca karanlıkla bezenmişti. Parmaklığa dayanmış Clotilde, ilerdeki denize bakıyordu. Filimario'nun yanındaydı işte. Ve aşkın mucizesi şimdi bir kere daha, kendini gösteriyordu. Bir kadın kinlerini unutuyor ve artık tek şey düşünüyordu, sevdiği erkeğin yanında olmayı. Clotilde oynadığı zorlu oyunu unuttu, o Allahın belâsı Clotilde olduğunu unuttu ve Filimario'yu sevdiğini hatırladı.</p>

  <p class="block">- Bay Fil, beni affediyorsun değil mi?</p>

  <p class="block">Filimario kılını bile kıpırdatmadı.</p>

  <p class="block">Clotilde gene:</p>

  <p class="block">- Bay Duble, dedi mesele umduğumdan fazla uzadı. İnanın başınıza bu kadar iş açmak değildi benim niyetim. Sizi seviyorum Filimario!</p>

  <p class="block">Filimario ciddiye almaz bir sesle:</p>

  <p class="block">- Siz de mi? dedi. Hey Allahım! Ne sıkıcı monotonluk! Kaçakçıdan tut da milyonere varıncaya kadar bütün kadınlar, birbirine benziyormuş meğer...</p>

  <p class="block">Fil üstün gelmişti, kesinlikle üstün gelmişti. Aşkın büyüsü bozuldu birden. Clotilde dudaklarını ısırdı.</p>

  <p class="block">Dişlerini sıkıp:</p>

  <p class="block">- Nefret ediyorum sizden, dedi.</p>

  <p class="block">Filimario yüzünü yavanlaştırıp gözlerini kısarak:</p>

  <p class="block">- Siz de mi? diye bağırdı. Hey Allahım! Ne korkunç monotonluk! Bütün kadınlar birbirine benziyormuş meğer».</p>

  <p class="block">Clotilde koşa koşa gene salona döndü. Kadının tek başına döndüğünü gören Pis ile Sett, aptallaşıp, kaldılar.</p>

  <p class="block">Settembre:</p>

  <p class="block">- Temizlemiş, dedi.</p>

  <p class="block">Pis:</p>

  <p class="block">- Ağrını hayra aç, dedi; bu oyunun bir ölümle sonuçlanması gerekirse, cesedin bayan Troll'den de Bay Dubleden de başkasına ait olmasını tercih ederim.</p>

  <p class="block">Bu arada Bay Duble, gülerek keyifli keyifli çıkageldi. Bizimki arkadaşlarına rapor verince, Sett pek kaygılandı.</p>

  <p class="block">- Sizi sevdiğim için başımıza gelen ortada.. Ya şimdi sizden nefret ettiğine göre olacakları bir düşünün.</p>

  <p class="block5">***</p>

  <p class="block">Giorgino ancak kontesi selamlayacak kadar zaman buldu. Clotilde onu kolundan çekti ve gık bile dedirtmeden otele kadar kendisine eşlik etmesini kibarca söyledi. Arabaya bindiklerinde, Clotilde:</p>

  <p class="block">- Giorgino, diye köpürdü, domuz herif beni kâinatın sanki son kadınıymışım gibi hakir görüyor. Giorgino anlıyor musun?</p>

  <p class="block">Giorgino:</p>

  <p class="block">- Evet anlıyorum, dedi. Ama doğrusu senin ona oynadığın oyun da yenilir yutulur cinsten değildi.</p>

  <p class="block">- Oyun! Oyun! Hep lafı buraya getiriyorsunuz. Kendisini sevdiğimi söyledim de bana kör olası kafasını sallaya sallaya: «Ya! siz de ha!» dedi.</p>

  <p class="block">Giorgino:</p>

  <p class="block">- Sana bu karşılığımı verdi bay Duble? Gerçekten bu karşılığı mı verdi?</p>

  <p class="block">- Evet.</p>

  <p class="block">Giorgino hayran hayran:</p>

  <p class="block">- Doğrusu ya, yabana atılacak bir cevap değil! dedi. Tarihe geçecek bir karşılık bu.</p>

  <p class="block">Clotilde, böyle aptal aptal sözler söylemekten vazgeçmezse suratına bir tokat yiyeceğini Giorgino’ya soğuk soğuk bildirdi. Zavallı dilini tuttu.</p>

  <p class="block">Clotilde:</p>

  <p class="block">- Bu inatçı herifi öldürmeliyim, diye bağırdı.</p>

  <p class="block">Giorgino ezile büzüle:</p>

  <p class="block">- Bence, dedi, onu öldürecek yerde, evlenmelisiniz onunla.</p>

  <p class="block">Clotilde ilkin, Giorgino'ya tokat aşketmenin tam sırası, diye düşündü; sonra gene, meseleyi ölçüp biçti: Giorgino belki de haklıydı, kim bilir?</p>

  <p class="block">Gece, Clotilde düşündü, uyudu uyandı düşündü; ama çok çok düşündü.</p>

  <h1 class="block2" id="sigil_toc_id_13">XIII.</h1>

  <p class="block">Sıraladığımız garip olayların ertesi günü, bizim üç asilzade bakımından, gerçekten civcivli oldu.</p>

  <p class="block">Ajanın sağ kolu öğleye doğru bizimkileri görmeye gelince, heyecanlı bir gösteri ile karşılandı. Bayan Thomson pek memnun kaldığım söylemiş ve ücretlerini iki misline çıkartmıştı. Hele, Filimario'nun başarısı karşısında, haftalığı elli dolara, iki yıllık bir anlaşma yapmağa hazır olduğunu bildiriyordu.</p>

  <p class="block">Safdil adam:</p>

  <p class="block">- Tek sakınca, bayan Thomson biraz alıngandır, evlenme teklifinizi reddedeceğini sanmam, dedi; sizin içinde fena bir iş olmasa gerek.</p>

  <p class="block">Fakat Filimario, artık asilzade olmak istemediğini bildirdi; memur olmağı tercih ederdi.</p>

  <p class="block">Karşısındaki:</p>

  <p class="block">- Hakkınız yok, delikanlı, diye söylendi. İlk başarıda hemen durmamalı; fırsat bu fırsat deyip, elli dolara konmalı insan. Sizin gibi bir adama burada her zaman iş vardır. Bakın söz gelişi, bugün iyi bir işim var.</p>

  <p class="block">Adam, bizimkilere ayrı ayrı çalışmakta bir mahzur görüp görmediklerini sordu.</p>

  <p class="block">Filimario:</p>

  <p class="block">- Hiç bir mahzur yok, dedi.</p>

  <p class="block">Öteki keyifli keyifli:</p>

  <p class="block">- Çok iyi, dedi. Şu halde bay Pis’e hemen iş buluyorum. «Coper İnstitute» de bir işçi mitingi var, şimdi. Otobüs şöferleri bilmem neden gayri memnunlarmış. Otobüs şirketleri bir bozguncu istedi. Altı hatip konuşacak ama bir Bettel var ki ağzı en kalabalık odur; konuşmasını beceren bir o vardır içlerinde; nazariyeden dem vurduğu, durmadan ortalığı birbirine kattığı için onu engellemek lâzım. Aslında bu zor değil; cereyanı kestirmek yeter. Herifçioğlu küplere biner o zaman, sövüp sayar; polisler kendisini götürürler, miting de böylece suya düşer; işinize geliyor mu?</p>

  <p class="block">Pis:</p>

  <p class="block">- Yalnız... diye geveledi.</p>

  <p class="block">Önemli bay hemen sözünü kesti:</p>

  <p class="block">- Bu işte hiçbir tehlike yok ki. «Cooper İnstitute» de mitingler hep aynı olur: salonda kodamanlar, erkekler kadınlar vardır; mitingi yapanlar dışarda, sokaktadırlar. Yarınki miting de, salonda, gene polis müdürleri, otobüs şirketlerinin müdürleri ve otobüs şöferlerinin cehennemin dibini boylamasını isteyen herkes bulunacaktır. Şoförler dışarda olacak ve kendi aralarında büyük nutuklar çekeceklerdir.</p>

  <p class="block">Yüreğine su serpilen Pis:</p>

  <p class="block">- Öyleyse, dedi, kabul ediyorum.</p>

  <p class="block">Önemli bay:</p>

  <p class="block">- Herifleri güldürmenin yolunu bulursanız, onbeş dolar alırsınız. Yok, çenenizi kapatırlarsa, sekiz dolar. Eh, kapı dışarı edilirseniz, dört dolara düşer ücretiniz. Okuma biliyor musunuz?</p>

  <p class="block">Pis:</p>

  <p class="block">- Bilirim, dedi.</p>

  <p class="block">Adam kendisine bir broşür uzattı.</p>

  <p class="block">- Burdan meseleyi teferruatıyla öğreneceksiniz ; içinde Bettel'in gerçekten parmak basacağı noktalar üzerinde açıklamalar göreceksiniz. Şuna bir göz gezdirin de herifçioğlu ne numaralar çeviriyor görün. Size tahsis edilmiş bir de koltuğunuz var. İşte davetiye.</p>

  <p class="block">Pis broşürü aldı ve adam devam etti:</p>

  <p class="block">- Bir de, boşanma servisinde 25 dolarlık bir iş var. Tanınmış bir kadının, kocasının önünde, göz göre koluna girilecek.</p>

  <p class="block">Settembre:</p>

  <p class="block">- Kabul ediyorum, dedi; 25 dolar temiz para.</p>

  <p class="block">Adam güldü:</p>

  <p class="block">- Bence de öyle ama, biz bu parayı bahşiş diye vermiyoruz. 25 doları gözden çıkarıyorsak, değer de onun için; mesele sandığınız kadar kolay değil öyle.</p>

  <p class="block">- Niçin? kadın razı değil mi?</p>

  <p class="block">Adam:</p>

  <p class="block">- Kadın razı, diye karşılık verdi; razı olmayan kocası; herifte ensem kadar yumruklar varmış.</p>

  <p class="block">Settembre omuzlarını bir metre havaya kaldırdı; katıla katıla güldü.</p>

  <p class="block">- İşte içinde her derde deva bulunan bir dolap. İçinde boks eldivenleriyle bir talaş torbası var. Azıcık bir antreman fena olmaz. Bütün bunları alıp otele götürün. Kadın dedi ki, sağlı sollu vurmalıymışsınız; kafasına vurmak hiç işe yaramazmış; duvara vurmuş gibi olurmuşsun.</p>

  <p class="block">Pis ile Sett yola düzüldüler. ,Fil:</p>

  <p class="block">- Bu akşam otelde buluşuruz, demişti.</p>

  <p class="block">Fil ile o kapı gibi adam bir başlarına kaldıkları zaman, simsar ellerini çırptı:</p>

  <p class="block">- Arkadaşlarınızın da kendilerine uygun iş bulmalarına memnun oldum. Şimdi elimde öyle bir iş var ki sizin için biçilmiş kaftan. 500 dolarlık bir iş bu. Herşey yolunda giderse, bahşiş de caba. Bütün masraflarınız ödenecek. Sakın cimrilik yapmayın.</p>

  <p class="block">Fil muvafakatini bildirdi.</p>

  <p class="block">- Sesinizdeki zarefetten de faydalanırız.</p>

  <p class="block">- Efendim, dedi Filimario, işte o işte yokum. Sizi temin ederim ki ses öğretmenliğini beceremem.</p>

  <p class="block">- Ses öğretmenliği mi? Kim size ondan bahsediyor? 5 dolar verirler ses öğretmenliğine. Hayır, ben size asilzadelere yaraşır bir iş teklif ediyorum. Her şey garantili. Zaten süt kuzusu da değilsiniz, işi bir çırpıda kavrarsınız. Hayır demeden önce, gidip bir görün işi. Bu akşam saat 7 de Imperial Oteline gidin, Bay Stick’i bulun.</p>

  <p class="block">Peggy güzel yosma, içeri damlamıştı. Fil eğildi.</p>

  <p class="block">- Bay Stick’i ziyaret edecek yerde, bu harikulade güzeli ziyaret etmekten dem vurulsa, seve seve giderdim, diye içini çekti.</p>

  <p class="block">- Tamam, diye gürledi, bir bu eksikti. Bakın dostum ben size milyonerlere yaraşır işler bulmak için çalışıyorum, buna karşılık hiç olmazsa, Peggy'yi bana bırakın, olmaz mı?</p>

  <p class="block">Fil gülerek:</p>

  <p class="block">- İnanın ki dedi, ben kibar bir adamımdır, hepsi o kadar. Yanlış anlamayın. Size Peggy'nin Brodway'ın en güzel kızı olduğunu söylüyorsam, bu samimiyetimin ifadesi; Peggy'e göz koyduğum için değil, gerçek olduğu için söylüyorum bunu.</p>

  <p class="block5">***</p>

  <p class="block">Bizim işinin eri üç asilzade için gün, gerçekten civcivli geçti.</p>

  <p class="block">Pio Pis, otobüste broşürü baştan aşağı okuduktan sonra, mitinge girdi ve koltuğuna yerleşti. Bayramlıklarını giymiş şoförler söz aldılar, daha doğrusu ıvır zıvır bir kaç lâf ettiler, derken bay Bettel çağdaş düzenin girdisi çıktısı hakkında ateşli sözler söylemeğe başladı ve tarih dağarcığını ortaya döktü. Pio tepeden inme ama kibarca söz istedi ve karanlıkta kalan bir nokta üstüne soru sordu. Bettel kızardı ve işin içinden güç sıyrıldı. Pio hiç üstelemedi; gene yerine oturdu ve tekrar tekrar teşekkür etti.</p>

  <p class="block">Sağındaki ona doğru eğilerek:</p>

  <p class="block">- Buradan kalkıp giderseniz elli dolar var, dedi.</p>

  <p class="block">Solundaki bunu işitmişti ve karşı taarruza geçti:</p>

  <p class="block">- Kalıp ta işi alevlendirirseniz, yüz dolar.</p>

  <p class="block">Solundaki adam yeniden:</p>

  <p class="block">- Yüz elli dolar, diye mırıldandı.</p>

  <p class="block">- İki yüz, dedi sağındaki. İkiyüz elli!</p>

  <p class="block">- Üç yüz!</p>

  <p class="block">- Üç yüzeli!</p>

  <p class="block">- Dört yüz!</p>

  <p class="block">Pio Pis bu işe şaşırıp kalmıştı. İki hasım, dişlerini sıkarak rakkamları arttırdıkça, ikisi arasında kalmış Pio, tavukların yaptığı gibi, başını bir sağındakine bir solundakine çeviriyordu.</p>

  <p class="block">Sonunda soldaki bay:</p>

  <p class="block">- Yirmi altı bin üçyüz elli! dedi.</p>

  <p class="block">Öteki:</p>

  <p class="block">- Yirmi yedi... diye başladı. Ama durdu: dışarda bile yankılar uyandıran alkışlar, bütün salonda çınlıyordu. Bettel sözünü bitirmişti ve selâm veriyordu.</p>

  <p class="block">Sağdaki bay kahkaha kopardı ve soldaki de ondan aşağı kalmadı. Pio soğuk terler dökmüştü; aklı başına gelmişti ama iş işten geçmişti. Oyuna getirilmişti. Yaralı bir aslan sandı kendini; kâğıtlarını toplayan Bettel'e kapının eşiğinde yetişti ve önüne dikildi. Adamı hayran olunacak bir lâf ebeliğiyle çeneye tuttu, yerinde çiviledi, heyecana düşürdü. Bir mola vermeden, gözlerini Bettel'den ayırmaksızın, bir yarım saat konuştu, adamın söylevini bir bir çürüttü; paçavraya çevirdi hatibi; halsiz bıraktı. Sonunda Bettel yürekten elini sıktı bizimkinin.</p>

  <p class="block">- Efendi, dedi, öyle yerinde deliller gösteriyorsunuz ki beni bile yenebilirdiniz. Bütün bunları salon doluyken söylemiş olsaydınız, canıma okurdunuz.</p>

  <p class="block">Pio arkasına döndü. Koca salon bomboştu. Çoktan herkes işinin başına dönmüştü. Bizim zavallı asilzade başım salladı.</p>

  <p class="block">- Onbeş dolar uçtu havaya! diye içini çekti..</p>

  <p class="block">- Bir ajan hesabına mı çalışıyorsunuz?</p>

  <p class="block">- Evet, ya siz?</p>

  <p class="block">- Ben mi? Hayır, ben mücadele aşkıyla çalışıyorum, diye karşılık verdi. Bu yol sapadır biraz ama, sonunda muhakkak kazanır insan.</p>

  <p class="block">Settembre'ın macerası daha renksiz geçti. Söylenen yerde kadını buldu, dosdoğru yanına gitti ve ona kolunu uzattı. Avdan, zeplinlerden ve Barnum’un son atraksiyonlarından söz ettiler. Birden bir çalılıktan gürleyen bir adam çıktı ve kadın</p>

  <p class="block">Sett’e:</p>

  <p class="block">- Sağlı sollu vurunuz, dedi. Kafasına vurmayın, duvara vurmuş gibi olursunuz.</p>

  <p class="block">Sett’in ne de olsa kendine göre dümenleri vardı; adamın kafasına öylesine sert bir şekilde vurdu ki bir kaç saniye içinde yumruk büyüklüğünde bir şiş meydana geldi tepesinde. Adam bir koşu avukatın yolunu tuttu.</p>

  <p class="block">Koca gözden kaybolunca Settembre:</p>

  <p class="block">- İyi oldu mu? diye sordu.</p>

  <p class="block">Kadın kollarına atılarak:</p>

  <p class="block">- Evet, diye inledi; ben ömrüm boyu sizin gibi güçlü kuvvetli gözü pek bir adam bulmağı yaşattım içimde.</p>

  <p class="block">Pis'nin onbeş, Settembre'ın yirmibeş, cem'an kırk doları uçmuştu havaya.</p>

  <p class="block5">***</p>

  <p class="block">Ne var ki iş bununla bitmedi, hesabı tam yapmak için, şunu da söylemek boynumuza borçtur ki, aslında havaya uçan, onbeşi Pis'nin, yirmibeşi Settin, beşyüzü Fil'in olmak üzere, tam beşyüz kırk dolardı.</p>

  <p class="block">Filimario kararlaştırılan saatte otele geldi ve bay Stick'i sordu, adam Filimario’yu tenhaca bir stüdyoda kabul etti. Bay Stick, imperial Otelde hatırı sayılır bir insana benziyordu. Ağzından dirhemle lâkırdı çıkan ufak tefek bir adamdı. Fil'i şöyle bir süzdü.</p>

  <p class="block">- Aynasızlarla başınız belâda mı? Serbestçe dolaşabilir misiniz? Kâğıtlarınız? Verimisiniz bana.</p>

  <p class="block">Keyiflenen Fil:</p>

  <p class="block">- Başım hiç te belâda değil, kuş kadar hürüm, dedi.</p>

  <p class="block">- Güzel! İş hem kolay, hem de çetrefil. Biri adına üçüncü bir şahısla dostluk münasebetleri kuracaksınız. Bu şahsın ciddi mâli zorlukları varmış; bu durum işi kolaylaştırıyor; ama dikkat edin, herif sinekten yağ çıkaracak kadar zekidir ha, bu işe dört elle sarılmak gerek. Tekrar ediyorum size, çok temiz bir iş. Adamla münasebet kuracaksınız sadece: dostluğunu, güvenini kazanacak, derken onun başına öyle bir çorap öreceksiniz ki, artık onu, ancak herhangi bir insanın mucizevî dahli bu işlerin içinden çekip çıkarabilecek. Hizmetiniz için ne kadar para isterseniz var.</p>

  <p class="block">Filimario:</p>

  <p class="block">- Demek bir şantaj meselesi, diye üstüne gitti.</p>

  <p class="block">Küçük adam sinirlendi:</p>

  <p class="block">- Ben bir kötülükler emprezariosu değilim: Bili Stick'im ben, kime isterseniz sorabilirsiniz, herkes tanır beni. Başınıza gelecek herşeye karşı garanti verebilirim. Zaten, kendiniz de göreceksiniz bunu. İşi kabul ediyor musunuz?</p>

  <p class="block">- Prensip olarak kabul ediyorum; ancak meselenin ne olduğunu iyice öğrendiğim zaman, size kesin bir karşılık verebilirim.</p>

  <p class="block">- Kabul. Sizi ilgili şahısla münasebete geçireceğim.</p>

  <p class="block">Bay Stick dışarı çıktı sonra gelip Fil'e ikinci katta, 87 numaralı odada beklendiğini bildirdi.</p>

  <p class="block">Fil 87 numaralı odaya çıktı, kapıyı çaldı, içeri alındı ve bir kaç dakika bekledikten sonra, bir kapı açıldı, Clotilde girdi içeri.</p>

  <p class="block5">***</p>

  <p class="block">Clotilde ilkin sapsarı sonra kıpkırmızı kesildi. Fil adabına uygun bir şekilde eğildi.</p>

  <p class="block">- Bay Stick bana, sizin adınıza bir adamla münasebete geçeceğimi söyledi. Kesin karşılığımı vermeden işi prensip olarak kabullendim. Emrinize hazırım.</p>

  <p class="block">Clootilde oturdu. Bay Stick temiz bir dayak istiyordu.</p>

  <p class="block">- «İnanız bana: size uygun bir insan bulurum!» demişti. Aptal herif işi rezil etmişti. Clotilde'nin içinden şöyle demek geçti:</p>

  <p class="block">«Bakın dostum; adı yedi dilde dolaşan bir Filimario vardır. Bu Filimario domuzuyla dostluk kuracak ve onu bir tuzağa düşüreceksiniz, öyle ki bana muhtaç olacaksa ben de kendisine: «Ya Amerika cezaevlerine dönünüz, ya da yaptığınız saygısızlıklardan ötürü benden alçak gönüllülükle özür dileyiniz, amma sahici bir alçak gönüllülükle».</p>

  <p class="block">Kafası kopasıca Bay Stick...</p>

  <p class="block">Bula bula bu Filimario domuzunu bulmuştu!</p>

  <p class="block">Filimario:</p>

  <p class="block">- Emirlerinize amadeyim, diye tekrarladı.</p>

  <p class="block">Kafasına birşey atmak geçti içinden Clotilde'nin. Hırsından gözlerinden boncuk boncuk yaşlar birikmişti. Hemen kendine hâkim oldu. Ya şu Pis avanağı!...</p>

  <p class="block">Neden önce haber vermemişti sanki? Ne de olsa birşey söylemek gerekiyordu.</p>

  <p class="block">- Üzüldüm doğrusu, dedi, fikrimi değiştirdim, vazgeçtim o işten. Müthiş bir öfke ile ekledi:</p>

  <p class="block">- Zaten beceremezsiniz siz bu işi: dolap çevirecek insan, sinekten yağ çıkaracak kadar açıkgöz olmalı.</p>

  <p class="block">Filimario eğilerek:</p>

  <p class="block">- İltifatınıza teşekkürler, dedi.</p>

  <p class="block">Sonra salonu terketti ve Clotilde adabımuaşerete hiç de uygun olmayan bir kızgınlıkla eşyayı altüst etmeğe başladı.</p>

  <p class="block5">***</p>

  <p class="block">Pacquebot ünlü Gerçek Martavallarında anlatır ki, bir güllenin bacaklarını, ve kafasının bazı kısımlarını uçturduğu prens de Kemel, kendisine ne alemde olduğunu soran general Dulubac'a «teşekkür ederim, çok iyiyim, ya siz?» diye karşılık vermiş.</p>

  <p class="block">Bu, doğrusu akıllara durgunluk verecek ölçüde iyimser bir cevaptır.</p>

  <p class="block">Ama bu, Duble'nin zafer dönüşünde, Pio Pis ile Settembre'a verdiği cevaptan daha iyimser değildir, işin nasıl gittiğini soran arkadaşlarına Filimario.</p>

  <p class="block">- Dehşet! dedi.</p>

  <p class="block">Doğrusunu söylemek gerekirse, hanidir Filimario, kendi «dehşet» lerinden böbürlenmiyordu. Onu Clotilde kaygılandırıyordu; bu cehennem olasıca dişi papağan gerçekten aşksa, iş ciddileşiyor demekti. Bir hava değişikliği fena olmazdı.</p>

  <h1 class="block2" id="sigil_toc_id_14">XIV.</h1>

  <p class="block">Bizim para canlısı üç kafadar, soluğu gene ajanda aldılar. Koca adam hoşnutsuzluğunu şöyle açıkladı:</p>

  <p class="block">- Doğrusu üçünüz de başıma iyi iş açtınız. Otobüs şirketine çatacak yer arayan tramvay şirketi mensupları, sizi, çocuk yerine koymuşlar, azizim bay Pis. Kocasından yakasını kurtarmak isteyen bayan bana bildirdi ki, sayın bay Sett eğer kendisiyle evlenmezseniz, bundan böyle boşanma meselelerinde bana hiç bir yardımda bulunmayacakmış. Şimdi son kocasına pasaportu verecek, beni de tepeletecekmiş. Bütün bunlar, şüphesiz kötü şeyler. Ama öyle önü alınmaz felâketler değil.</p>

  <p class="block">Peggy içeri girdi ve Fil'e gülümsedi.</p>

  <p class="block">Ajan:</p>

  <p class="block">- Yeni bir iş var dedi Cleveport'a kadar küçük bir gezinti yapacaksınız. Ciddî bir şirketin patronu ile anlaşmağa çalışacaksınız. Para oluk gibi. İşte tren, vapur biletleri ile öteberi masraflarınız için elli dolar.</p>

  <p class="block">Fil kabul etti. Şu anda istediği tek şey New - York' tan basıp gitmekti. Öbür iki kafadar da şüphesiz onunla aynı fikirdeydiler. Hemen ertesi gün yola çıktılar, yazar onların yolculuklarını artık noktası noktasına anlatmayı yersiz buluyor. Şimdi onlar Cleveport'da dünyalığı bol bir adamın salonundadırlar.</p>

  <p class="block">- Size vermek istediğim iş hem kolay, hem de eğlenceli. Bizim şirket yarın, yüzen yeni bir kumarhane açıyor. Bu işe koca bir gemi tahsis edilmiştir; iş şüphesiz «Yüzen kahve ve dans salonu» adı altında yürütülecek. Ama, zamanı geldi mi, rulet çıkacak ortaya. Bir sürü insan katılacak geceye. Gemi bir yirmi kilometre kadar engine açıldıktan sonra, demirlenecek, Okyanusta bir ışık adası, müzik, dans, viski, ay ışığında yemek ve ortalık ağarana dek bakara. Müthiş bir şey değil mi?</p>

  <p class="block">Common Law, 1883 yılında yâni hikâyemizin geçtiği tarihten iki yıl önce, NewYork Devletinde yürürlüğe girmişti. Bu yeni kanun, pazar günleri çalışmak, satmak, nişan tahtasına nişan almak, avlanmak ve balık tutmak, at yarıştırmak ve tiyatro gösterileri düzenlemek gibi işleri yasakladıktan başka, haftanın bütün günlerinde talih oyunlarının oynanmasını menediyordu. Kim ki suç üstü yakayı ele verirse, yirmidört saatte kazandığının ya da kaybettiğinin beş katı bir para cezası vermek zorundaydı, İş sahibine gelince, bin dolar para cezasına ve iki yıl hapse mahkûm oluyordu. O zaman birinin kalkıp ortaya yüzen bir kumarhane tasarısı atması ve bunun da bazılarınca heyecanla karşılanması okuyucuyu şaşırtmaz sanırız.</p>

  <p class="block">Filimario tasarıyı yerinde buldu ama arkadaşları ile kendisinin bu işte nasıl yardımcı olacaklarını doğrusu henüz kestirememişti.</p>

  <p class="block">- İnsanlar yenilikleri hemen kabul etmezler ve kimse ilkin para kesesini ortaya çıkarmağa kalkmaz. Siz fedai olacaksınız. Her gece elinize binlerce dolar vereceğiz, siz de milyonermişsiniz gibi oynayacaksınız. Parayı idareli harcamağa kalkmadan oynayın, hiç oralı olmadan kaybedin, kazanın; son hesap görme ânında korkunç zararlardan kaçınmak için, kimilerinin gözleri faltaşı gibi açılarak oyununuzu kollamalarını sağlayın; adam başına günde beş dolar, yer ile yeme-içme de bedava. Kendi hesabınıza oynamak yasak.</p>

  <p class="block">Üç asilzade işi kabul ettiler ve başlangıçları pek parlak oldu. Dünya yıkılmış da umurlarında değilmiş gibi oynadılar, gülerek müthiş paralar kaybettiler ve esneyerek gene kazandılar. Gün doğarken patron, Fil'e, Pis'e ve Sett'e bol keseden iltifatlar savurdu, bu yetmiyormuş gibi de, iki kat para ödedi. ikinci gece, yüzen kumarhane ana-baba günü oldu; üçüncü gece de öyle ve dördüncü gece, cankurtaran sandallarına bile yerleştirilen barlar kurulması gerekti. Amerika'nın en gözde kadınları, en arpası bolları, en güzelleri birbirlerine randevu verdiler. Kasa başında memurlar, dolarları markalara çevirirken ter döküyorlardı. Doğrusu Fil milyarder gibi oynuyordu. Çekirdekten yetişme kumarbaz gibi, kaybetti, kazandı. Gece yarısına doğru, bir kucak dolusu markayı beş bin dolarlık bir banknota çevirerek, bir oyun masasına yaklaştı ve kâğıt parayı bir numaraya bastı. Masada bulunanlar, şimdi yürekleri ağızlarında, onu seyrediyorlardı.</p>

  <p class="block">Krupye:</p>

  <p class="block">- Yapamayız, dedi. Kazandınız mı kalkıp size üç milyon altı yüz bin dolar öderken akla karayı seçeriz sonra.</p>

  <p class="block">Fil alaylı alaylı hafiften gülümsedi ve direktöre yaklaştı.</p>

  <p class="block">Direktör yüksek sesle:</p>

  <p class="block">- Kabul, dedi.</p>

  <p class="block">Salonda çıt yoktu. Rulet dönmeğe başladı, sonra 12 nin üzerinde durdu. Filimario tekmil parasını 25'e basmıştı. Gözler bizimkine çevrilmişti.</p>

  <p class="block">Kendisini ağzı iki karış açık seyreden garsona:</p>

  <p class="block">- Haydi, dedi, bana şu dışardaki küçük masaya havyarla bira getir bakalım.</p>

  <p class="block">Doğrusu alkışlanmadıysa da herkesin takdirini haketti.</p>

  <p class="block">Arkasından hafif bir ses:</p>

  <p class="block">- Bay Duble diye mırıldandı, harikuladesiniz. Başkalarının parasını imrenilecek bir aldırmazlıkla kaybediyorsunuz.</p>

  <p class="block">Hafif ses Clotilde Troll'ün sesiydi ve Clotilde Troll Filimario'nun masasında yer aldı. Fil kılını bile kıpırdatmadı.</p>

  <p class="block">- Epey ilerlemişsiniz, bay Duble, herhalde bu işe 7 dolardan fazla para alırsınız.</p>

  <p class="block">Filimario ayağa kalktı ve geminin tâ en ucuna biraz hava almak için yürüdü. Clotilde hanım hanımcık peşine düştü.</p>

  <p class="block">Clotilde:</p>

  <p class="block">- Benden özür dilemek için doğrusu çok hoş bir yer seçtiniz, kaç gecedir bunu bekliyordum, diye mırıldandı. Bütün bu sempatik insanlara sizin ne dümenler çevirdiğinizi kalkıp anlatmak, benim bile hoşuma gitmez. Bu kibarlık delisi Amerikalılar tarafından suya atıldığınızı görmek pek hoşuma gitmezdi doğrusu.</p>

  <p class="block">Bu yüzsüzce bir davranıştı. Bereket versin Filimario hiç oralı olmadı.</p>

  <p class="block">- Bayan Thomson’un evinde kötü bir iş mi yaptığımı söylemek istiyorsunuz? diye sordu. Garip. Siz sanki hata işlemez misiniz? New - Yorkta bir Duble yok. Benim şe...</p>

  <p class="block">Clotilde heyecanla:</p>

  <p class="block">- Hayır, hayır, diye sözünü kesti; bütün dünyada sizin gibi bir tek Duble var.</p>

  <p class="block">Sonra daha ileri - geri söz söylemekten çekinerek:</p>

  <p class="block">- Ne güzel; dedi.</p>

  <p class="block">Filimario umursamazlıkla:</p>

  <p class="block">- Evet, ne harikulade bir manzara, dedi.</p>

  <p class="block">Ve bu sözü söylerken de, Clotilde'i omuzundan tuttuğu gibi denize attı.</p>

  <p class="block">Clo'nun denize düştüğünün ertesi günü, Amerikan gazetelerinde bu konuyla ilgili olarak çıkan yazıyı buraya kelimesi kelimesine almak doğru olur.</p>

  <p class="block">«New-York'un en zengin insanları, bir kaç günden beri, bir Cleveport şirketinin koca bir buharlı gemiyi bu işe tahsis ederek açtığı «yüzen kahve dans salonu» nda akşamları buluşmak üzere randevulaşıyorlardı.»</p>

  <p class="block">«Dün gece de, Okyanus Köşkü adlı salon her zamankinden daha da kalabalık olarak, Cleveport'dan demir aldı. Gece yarısına doğru gemi, kıyıdan hemen hemen 20 mil açığa geldiğinde ve gürültü patırtı alıp yürüdüğü anda, garsonlar, hizmetçi kızlar ve denizciler tabancalarını çektiler ve ordakilere, gömüşlerini ve mücevherlerini ortaya çıkarmalarını söylediler. Yağmadan yükünü tutmuş kurnaz korsanlar, geminin çektiği üç filika ile engine açılmadan önce, soyulup soğana çevrilmiş zavallı kurbanları da, bir odaya tıkmışlardır. Bu «Okyanus Köşkü» 'nün yalnız bir bar değil üstelik kumarhane olduğu da gün gibi açıktır. Salon müşterilerinden kaldırılmış para ve mücevheratın pek yüklü olduğu sanılmaktadır.»</p>

  <p class="block5">***</p>

  <p class="block">Filimario'nun beklenmedik davranışını işte bu havadis açıklar. Bizimki ilk anda sanılacağı gibi soğukkanlılığını kaybetmiş değildi, sadece bu allahın belâsı Clotilde'i kaldırıp denize atmak gibi bir isteği içten içe duymuştu o kadar. Ama salondan içeri bakıp da, krupyelerle barmenlerin tabancalarını çektiklerini ve zavallı oyuncuların üzerine çevirdiklerini görünce iş değişti.</p>

  <p class="block">Clotide'nin denize atılışını Filimario'nun suya atlaması takip etti.</p>

  <p class="block">Clotilde sırtındaki gece tuvaletiyle çırpınıyordu. Fil onu saçlarından yakaladı ve pupaya doğru yüzdü. Buharlı dört filika, dalgaların âhengine uymuş inip kalkıyordu. Fil içlerinden birine yaklaştı, acı alaylar savurarak Clo'yu ona bindirdi, halatı çözdü, dümenden uzaklaştı ve bir şeytan gibi yol aldı.</p>

  <p class="block">Ay bir bulut yığını ardında kaybolmuştu ve bizimkiler de kör karanlıkta meçhul bir istikamete doğru yol aldılar.</p>

  <p class="block">Clotilde ağzını açmadı. Salonda olup biten üzerine konuşmanın zamanı değildi; ama gene de soracak hiç bir şeyi yoktu. Yalnız sonunda, dayanamadı. Alaylı bir sesle:</p>

  <p class="block">- Beni haydutlardan kurtardığınız için size teşekkür ederim, dedi.</p>

  <p class="block">Fil sesini çıkarmadı ve dümene tam çark yaptırdı, filika gemiye doğru süzüldü.</p>

  <p class="block">Clotilde:</p>

  <p class="block">- Olmaz, bay Duble, yapmayınız bunu, dedi. Şaka ediyordum.</p>

  <p class="block">Fil yeniden bir yarım çark etti ve filika yine meçhul istikamete doğru, derin bir sessizlikle ilerledi. Birden sert bir şeye çarptı. Fil ile yol arkadaşı kendilerini bir kayalıkta buldular. Yola koyuldular. Clo Filimario'nun ardından yürüyor ve soğuktan titriyordu. Güç-belâ bir kayalığı aştılar ve sonunda bir düzlüğe vardılar. Güneş doğuyordu.</p>

  <p class="block">Fil:</p>

  <p class="block">- Bak sen! dedi: Bess adasına düşmüşüz.</p>

  <p class="block">Sert toprağa ayak basar basmaz gene konuşma illetine tutulan Clotilde gülerek:</p>

  <p class="block">- Konuğumsunuz, dedi. Beni korsanların elinden kurtarıp evime kadar getirmeniz doğrusu ne takdire değer bir kibarlık!...</p>

  <h1 class="block2" id="sigil_toc_id_15">XV.</h1>

  <p class="block">Eve vardıklarında güneş parlıyordu. Bir pencere güçlük çıkarmadan açılıverdi. Odada gene bir yasemin kokusu vardı ama, Clo sarışın kontesler üzerine hiç bir şey düşünmedi. Elbiselerinden şıpır şıpır su damlıyordu. İlk işleri elbiselerini değiştirmek oldu. Filimario arkasına bay Troll'ün bir elbisesini geçirdi. Bu elbise bizimkine iyi - kötü yakışmıştı. Clotilde'e gelince, bir çırpıda gene zarifliğini, cüretkârlığını kazanmıştı.</p>

  <p class="block">Ama Filimario onun bu hâline bilhassa aldırmaksızın, gidip bir köşeye oturdu.</p>

  <p class="block">- Bay Duble, omuzlarınız çok güzelmiş. Bu kadar harikuladesini doğrusu pek az gördüm.</p>

  <p class="block">Filimario karşılık vermedi.</p>

  <p class="block">Clo:</p>

  <p class="block">- Ardında güneşin battığı «Mont Rose»'u gördüm ama, diye devam etti, itiraf ederim ki omuzlarınızın görünüşü güzellikte onu bile geçer.</p>

  <p class="block">Bu söz üzerine Filimario ayağa kalktı ve gidip körpe kızın önüne dikildi.</p>

  <p class="block">- Bayan Troll, dedi, sizi tanımadan talihim yaver gidiyordu, sizsiz geçen günlerimden hoşnuttum. Oysa siz, korsanlık numaralarıyla hayatıma girdiniz, beni amansız bir duruma soktunuz. Bana hayatı zindan etmek için en akla gelmedik usulleri kullandınız. Acaba bir kere olsun, bütün bunların sebebi hikmetini söyleyebilir misiniz bana?</p>

  <p class="block">Clotilde:</p>

  <p class="block">- Bayan Thomson'un terasında, galiba bir kelime ile anlatmıştım. Fakat bu sözü söylediğine hemen pişman oldu. Hay kör şeytan hay, şimdi ağzına kadar dolu bir salonun terasında değillerdi, denizin ortasında kaybolmuş küçük bir adada bulunuyorlardı. Bir erkekle yalnızdı; Onun'la yalnızdı. Clotilde ömrümde ilk olarak garip bir korku duydu. Kaygıyla Fil'e baktı ve onun dudaklarında acı bir gülümsemenin belirdiğini görür gibi oldu.</p>

  <p class="block">Durumun kendisine verdiği hoşnutsuzlukla:</p>

  <p class="block">- Bahsetmiyelim şimdi bundan, dedi. Başımı biraz dinlendirmeğe çok ihtiyacım var.</p>

  <p class="block">Gidip odasına kapandı, kapısını sürgüledi ve ancak öğleye doğru salona döndü.</p>

  <p class="block">O zaman Filimario'ya:</p>

  <p class="block">- Bana huzurunuzla daha ne kadar şeref vereceksiniz? Diye sordu.</p>

  <p class="block">Bizimki bu soru karsısında şaşırdı:</p>

  <p class="block">- Kalkıp gitmek sizin kadar beni de memnun ederdi, dedi. Ama ne yazık ki şu anda buna imkân göremiyorum. Bess adası ile New-York arasında muntazam bir vapur seferi olduğunu sanmam.</p>

  <p class="block">Clotilde:</p>

  <p class="block">- Evet doğru, böyle bir sefer yoktur, dedi; Ama belki filika işinize yarayabilir.</p>

  <p class="block">Filimario ona bir sözü iki kere söyletmezdi; ama yanına vardığında gördü ki elde kalan enkaz bir hamur tahtasından daha geniş değildi. Dünyanın en dayanıklı iradesi ve yabana atılmayacak bir hünerle, bu enkazdan yapılsa yapılsa bir sandalye yapabilirdi. Ama bir sandalye şu anda hiç bir işe yaramazdı. Filimario kendini çaresiz ve kırılmış hissetti.</p>

  <p class="block">Kapılarla pencereler sıkı sıkıya kapalıydı. Bizimki kapıyı tıklattı, ses gelmeyince açmağa kalktı.</p>

  <p class="block">Yüksekten gelen bir ses:</p>

  <p class="block">- İlle de açılsın demek bir işe yaramaz, dedi. Dışa açılan her delik kitlenmiş ve arkası da eşyalarla doldurulmuştur.</p>

  <p class="block">Filimario:</p>

  <p class="block">- Bütün bunlar ne demek anlamıyorum, dedi.</p>

  <p class="block">- Şu demek ki, ben kendi evimde oldu mu, canım ne isterse onu yaparım. Size adayı kapayamam ama, evimi kaparım. Benim de kendime göre usullerim var. Şimdi, özür dilerim bay Duble, boğazımı düşünmek zorundayım, Ambarımı ağzına kadar yiyecek dolu buldum ve bir kurt kadar açım.</p>

  <p class="block">İşte tarihin en garip muhasarası böyle başladı, en garip muhasara çünkü kuşatılan dışarda, surların dışındaydı ve kuşatan da içeride, takviye kuvvetlerinin başıydı.</p>

  <p class="block">Fil uzun zamandır yemek yememişti ve Clo ise şu anda pencereden bizimkine ballandıra ballandıra, havyarlı bir sandviç veya konserve jambon gibi yiyecekler den anlatmağa koyulmuştu. Fil'in ömründe aklına gelmezdi şu başına gelenler. Şu Allah'ın işine bak; bir zamanlar Ketty ile yirmi kaçakçı; şimdi de Clotilde Troll.</p>

  <p class="block">Akşama doğru, Clotilde Troll gene pencereden göründü ve teslim bayrağım çektirebilmek için bazı noktalara işaret etti:</p>

  <p class="block">- Gök korkunç bulutlarla dolu, bu gece yağmurda sıçana dönecek olana acıyorum doğrusu. Bir dam altı, yumuşak bir döşek, yağlı bir de yemek isterseniz, o iğrenç hareketiniz için benden açıktan açığa özür dilemeniz gerekiyor. Bana. bayan Thomson'un terasında yaptığınız harekete pişman olduğunuzu söyleyin.</p>

  <p class="block">Filimario karşılık olarak yere oturdu ve Duble'lerin tarihindeki şerefli bir yaprağı hikâye etmeğe başladı.</p>

  <p class="block">- Babamın babasının babası 1771 yılında dük de Breville tarafından suçlandırılıp zindana atılmıştı. Kendisi dük tarafından ileri sürülen şartları kabul etmediği sürece de uzun bir perhize mahkûm etmişlerdi. 12 günlük kodesten sonra, içi cız eden dük de Breville, kalkıp bizzat babamın babasının babasının hücresine gitmiş ve ona alaylı alaylı birşeye ihtiyacı olup olmadığım sormuş. Babamın babasının babasının verdiği cevap şu: «Evet var, sizden rica ediyorum, bana bir müshil getiriniz: Midem biraz bozuldu da» Bu hikâye size, Duble'lerin şantaja karşı nasıl direndikleri hakkında bir fikir verir herhalde.</p>

  <p class="block">Clotilde:</p>

  <p class="block">- İyi geceler, dedi; sonra da pencereyi kapattı.</p>

  <p class="block">Ve yorganlarının altına gömülünce kendi kendine mırıldandı:</p>

  <p class="block">- İyi ki kabul etmedi.</p>

  <p class="block5">***</p>

  <p class="block">Yağmur yağmadı. Ama Fil ertesi sabah kalktığında, üzerinde müthiş bir karıldık hissetmişti. Güneş doğuyordu ki, Clo pencerede göründü.</p>

  <p class="block">- Bay Duble, hava güzel değil mi?</p>

  <p class="block">- Şaheser, bayan Troll.</p>

  <p class="block">- Bari iyi uyudunuz mu?</p>

  <p class="block">- Sormanız abes bayan Troll. Hem de doya doya.</p>

  <p class="block">Clotilde bizimkine sabah kahvaltısından ve peksimetlerin besleyici özelliğinden söz açtı. Öğleyin bir tabak turşulu ton balığının övgüsünü yaptı. Akşam, ağzının tadını bilenlere has yeni bir tarifname yaptı ve onu uzlaşmaya davet etti. Filimario küplere biniyordu ama, Duble'lerin şerefli tarihinden yeni bir yalan kıvırma gücünü buldu.</p>

  <p class="block">Oysa Clotilde yalnızca onur kırıcı bir özür dilemeyle yetinmiyor, bir de dörtbaşı mâmur ilân-ı aşk istiyordu.</p>

  <p class="block">Filimario bağırdı çağırdı ve Clo bir kere daha keyifli keyifli içini çekti. Yıldıza kesmiş bir gökyüzü altında ikinci bir gece daha geçirdikten sonra, bizimki başı kazan gibi uyandı uykudan. Yemek yemiyeli tam elli altı saat olmuştu.</p>

  <p class="block">Filimario içinden;</p>

  <p class="block">- Atalarımın nasıl dayandıklarını anlıyamıyorum, dedi. Elli altı saatlik bir perhizden sonra, daha şimdiden dizlerimin bağı çözülüyor.</p>

  <p class="block">Tam inadını bir kenara bırakmağa hazırlandığı anda atalarının şerefli mazisi geliyordu aklına, mezarlarında kemikleri sızlardı hepsinin. Yoksa, kendine kalsa yalnız özür dilemeğe değil, üstelik manzum bir ilân-ı aşk yumurtlamağa da hazırdı. Midesi kazınmıştı açlıktan.</p>

  <p class="block">O sabah Clotilde. nedense penceresinde hiç görünmedi. Biraz sonra kapı açıldı ve suratı sapsarı, gözleri az önceki bir ağlayışın izlerini taşıyan Clo, gelip Filimario'nun önüne dikildi. Bizimki demek galip gelmişti Bir kere daha ha?</p>

  <p class="block">Clotilde:</p>

  <p class="block">- Acıktım, bay Duble, diye bağırdı. Elli altı saattir lokma koymadım ağzıma. Bir lokma ekmek bile yemedim: Hiç bir şey bulamadım ortalıkta.</p>

  <p class="block">Filimario:</p>

  <p class="block">- Ya o şirin tarif nâmeleriniz neydi?</p>

  <p class="block">Clo omuzlarını silkti ve sesini çıkarmadı.</p>

  <p class="block">Filimario:</p>

  <p class="block">- Ne gelir elimden? dedi, ben de, ben de elli altı saattir aç değil miyim?</p>

  <p class="block">- Ama siz, alışıksınız buna. 12 gün aç kalıp gene de müshiller isteyen bir soydan geliyorsunuz. Benim ise, hayır, Troll'ler, iki gün yemek yemediler mi kendilerini öldü sanırlar.</p>

  <p class="block">Filimario:</p>

  <p class="block">- Ben kendi hakkımdan vazgeçersem? diye sordu.</p>

  <p class="block">Clotilde:</p>

  <p class="block">- Gene aç kalıtım ama bu işe memnun da olurum hani.</p>

  <p class="block">Filimario, Clotilde Troll'ün bu iğneli sözüne gene duyarsız kaldı. Dişlerini sıktı ve eve girdi. Odaların altım üstüne getirdi, ama dişe dokunur birşey bulamadı; sadece birden, Settembre'ın bir divan içinde yiyecek saklama gibi garip bir huyu olduğunu hatırladı. Yastıkları, ağır döşeği kaldırdı, yayları söktü ve savaş düzeninde sıralanmış şişelerle, konserve kutularından müteşekkil bir ordu buldu. Clo eşikte, boyuna sızlanıyordu. Bizimki kalktı, usulca kapıyı kapadı, sürgüyü sürmeledi, divanlı odaya dönüp, bir kaç kutuyu açtı, bir şişenin lüp diye tıpasını çıkardı, sonra dayadı dirseğini pencereye.</p>

  <p class="block">Ağzına lokmaları ikişer ikişer atarak:</p>

  <p class="block">- Kutudaki kokmuş etle, konserve keklikleri besleyici sayan insanlar da varmış hâlâ, dedi.</p>

  <p class="block">Clotilde hemen aklını başına topladı ve şaşkın gözlerle Fil' e baktı. Sonra kapıya doğru ilerledi.</p>

  <p class="block">Fil hemen:</p>

  <p class="block">- Boşuna yorulmayın, dedi, kapı sürmelenmiştir. Bu havyarlı peksimetleri bir tadsanız, peksimet hakkında da havyar hakkında da fikrinizi değiştirirsiniz, diye ekledi suratını ekşiterek.</p>

  <p class="block">Clotilde ağzı sulana sulana bizimkine bakıyor ve ellerini kemiriyordu. Üzerine ateş basmıştı.</p>

  <p class="block">- Sizi meskene tecavüz ve hırsızlık suçundan tevkif ettireceğim!...</p>

  <p class="block">Fil, bir kış armutunu iştahla dişleyerek:</p>

  <p class="block">- Fena fikir değil, dedi.</p>

  <p class="block">Clotilde yere bağdaş kurup ağlamaya başladı. Açtıktan, hırsından ağlıyordu.</p>

  <p class="block">Öğleden sonra, pencere önünde gene tıka basa bir yemek yedikten sonra Fil, şu şartları ileri sürdü:</p>

  <p class="block">- Bu ıssız adada, Tanrı'dan ve insanlardan uzak, ölünceye kadar kalmak istemezseniz, size söyliyeceklerimi yazın ve altına imzanızı atın.</p>

  <p class="block">Clo başını çevirmeden:</p>

  <p class="block">- Kabul ediyorum, dedi, alçakça bir şantaj ama kabul ediyorum. Fil bir ipin ucuna kâğıtla kalemi bağlayıp aşağıya saldı ve Clotilde'e şu yazıyı dikte ettirdi:</p>

  <p class="block6">Delfino'nun kaptanına,</p>

  <p class="block3">Hemen istedikleri yere götürülmeleri şartıyla, size Filimario Duble'yi, Pio Pis'yi ve Settembre North'u yata almanızı emrediyorum.</p>

  <p class="block6">Clotilde Troll İmza</p>

  <p class="block">Mektubu katlayıp cebine koyduktan sonra Fil, Clotilde'i içeri aldı. En sonunda kızcağız yemek yedi. Her zamanki gibi yemek yedi. Sanki kıtlıktan çıkmış gibi değil de, hanım hanımcık yedi. Diyebilirim ki, burnu bir karış havada yedi. Yemeğini bitirince, Fil, alçak dağları ben yarattım gibilerden ona şöyle dedi :</p>

  <p class="block">- Bir Dublé'nin kendi evine dönmek için kimseye ihtiyacı yoktur.</p>

  <p class="block">Tumturaklı sözüne bir de cakalı tavır katarak, cebinden kâğıdı çıkarın parça parça etti.</p>

  <p class="block">Clotilde gülümsedi:</p>

  <p class="block">- İki büklüm olup benden özür dileyeceğinize dair yazacağınız bir mektubu kendi hesabıma ben yırtmam. Doğrusu yumuşak başlı olmak hiç de yakışmıyor size.</p>

  <p class="block">Clotilde böyle dedi ve Fil garip garip ona baktı:</p>

  <p class="block">- Hey kurban olduğum Allah! dedi, bu kadar güzel bir kız, nasıl o kadar aptal olabiliyor? Clotilde odasına kapağı atmak için koşarken:</p>

  <p class="block">- Dış görünüşümle de olsa beni beğendiğinizi itiraf etmiş oldunuz böylece.</p>

  <p class="block">Issız Bess adasına gene akşam indi. Gerçekten, akşam oldu, sular karardı ve ufukta denizin içinden yükselen ay şahane bir manzaranın üstüne serpti aydınlığını. Clotilde de, gönlü karasevda dolu, penceresinin önüne çıktı. Clo, daha altı yaşındayken, evinin damına tırmanıp Josephine, hani şu yaşlı inek, gelip de yatağında uyusun diye tutturduğu günü hatırladı. Hep aynı delişmenliklerle doluydu hayatı... Meselâ şu anki durumu... Sanki neden yapmıştı bunca aptallığı?</p>

  <p class="block">Clo denize baktı ve içini çekti. Sebepsiz bir hüzün duyuyordu içinde. Ama kime ne diyebilirdi ki? «Bay Duble'nin karşısında olunca, diye düşündü hem seviyorum onu, nem de tiksiniyorum ondan. Karşımda olmayınca, daha da çok seviyorum. Nasıl iş bu böyle?» İşte Clotilde'in aklından geçenler. Tam bu anda, kendi penceresine çıkmış Filimario'nun aklındansa daha başka şeyler geçiyordu: «Halim duman. Bu allahın kahrı yavru bana, gerçekten âşıksa ve bu aşk şimdiye kadar sandığım gibi bir zırva filân değilse, işler sarpa saracak demektir. Bütün Amerika ile savaşabilirim ama, milyonluk aşık bir kızla başa çıkamam. Bu uğursuz kız, uzlaşma ya da mahvolma arasında beni bir tercih yapmağa zorlamak için her zaman bir yol bulur.»</p>

  <p class="block">Durum, yürekler açışıydı: Hintyağını içip (ne olursa olsun Clotilde'in oyunlarına gelmemek için) altı milyonun üzerine oturmak, ya da cehennem olasıca Clotilde'in göz göre göre avı olup korkunç evlenme tehdidini kabul etmek.</p>

  <p class="block5">***</p>

  <p class="block">Böyle bir işte herşey güzel bir mantıkla çözülür. 1885 yılında bulunuyoruz ye 1885 yılında bir genç kız, bir adama abayı yaktı mı adamın evlenmekten başka çıkar yol bulabilmesi bal gibi mümkündür. Şimdi ise bu yolların çoğu kapandı artık. Ama namuslu bütün kızların gene de bir yığın bildiği vardır. Oysa Filimario'nun 1885 yılındaki genç bir kızla ilişkisi vardı ve düşüncesi mantığa uygundu.</p>

  <p class="block">Ama bir noktaya kadar mantığa uygundu. Şu olanlardan yakasını kurtarmak için kendisine para gerekse, bunu sağlamanın iki yolu vardı; ya mirasa konmak, ya da Clotilde'in parasından yararlanmak düşüncesi kör düğüm oluyordu bu noktada. Ah! Şu kaderin cilvesi ah! Evlensin mi ki? Bir başka kadınla dünya evine giremez miydi? Bayan Thomson'un evinde gözlerinin içine bakan zengin kadınlardan biriyle evlenemez miydi? Filimario Duble, bu evlenme işinde en merbut kadınları bile hemen boşanmaya sürükleyen, keskin zamparalardandı. Hem ortada evlenip barklanmış milyoner kadınlar da vardı. Filimario Duble, Clotilde Trol' den başka bir kadınla dünya evine girebileceğini aklına hiç getirmiyordu. Doğrusu pahalıya mal olacağa benzer bir unutkanlık bu, bay Duble. Garip bir unutkanlık da, diyebiliriz...</p>

  <p class="block">Fil durumu inceden inceye ölçüp biçti, dalgacıkları genç kızlar gibi oynaşan denize bakarak şu karan verdi: :</p>

  <p class="block">- Bu aklı bir karış havada kızın kocası olmaktansa, yalan yere bin kere lâf etmek daha iyi.</p>

  <p class="block">Filimario düşüncesini bir sonuca bağladıktan sonra gidip yattı.</p>

  <p class="block">Tam bu anda Clotilde de kendi lâmbasını söndürürken:</p>

  <p class="block">- Onunla evleneceğim, diye düşünüyordu, lâmbayı yanağına yaklaştırarak, onunla, bu kafası kopasıca herifle evleneceğim, diye mırıldandı.</p>

  <h1 class="block2" id="sigil_toc_id_16">XVI.</h1>

  <p class="block">Yazar, Clotilde ile Filimario'nun ertesi gün New-York'ta bulunduklarını uzun uzun anlatmayı gereksiz buluyor. Ordan geçen ve iki kazazedenin işaretlerini gören geminin hikâyesi çok yavandır. Biz kahramanlarımızla yine New - York limanında buluşalım.</p>

  <p class="block">Filimario ile Clotilde, liman polisinin bir postasına götürüldüler, burada sorguya çekildiler. Bess adasına nasıl gitmişlerdi?</p>

  <p class="block">Clotilde limandan 80 mil açıktaki bir yüzen dansing - kafe'de neden bulunduğunu ve bir haydut çetesinden yakasını kurtarmak için küpeşteden denize nasıl cumburlop atladığını sayıp döktü.</p>

  <p class="block">- Tam orada bir filika vardı, cup diye içine düşüverdim ve... diye devam etti ama komiser sözünün arkasını getirtmedi.</p>

  <p class="block">- Güzel! dedi, muzafferane, bayan Troll demek sizsiniz? Beş geceden beri Birleşik Devletlerdeki bütün polis teşkilatının anasından emdiği süt burnundan geldi Allah'a şükür bulundunuz ya!</p>

  <p class="block">Sağa sola hemen birkaç emir saldı, sonra Filimario' ya döndü ve:</p>

  <p class="block">- Ya bu hazret kim? Dedi.</p>

  <p class="block">Clotilde o tatlı ifadesiyle:</p>

  <p class="block">- En ufak bir fikrim bile yok, dedi. Filika ile Bess adasının kıyısına vardığımda bu beyi, kumsalda yarı çıplak buldum. Bana bir fırtına kurbanı olduğunu söyledi? Kendisine babamın eski bir elbisesini verdim. Bu konuda başka bir bilgim yok.</p>

  <p class="block">Filimario soğuk terler döktü. Üzerinde kimliğim belirtecek tek bir kâğıt yoktu ve üstelik polisle eski bir hesabı da vardı. Bakalım bunun içinden nasıl çıkabilecekti? Şüphesiz sözüne inanmazlardı. İşte bir kere daha, Clotilde, ağır basmıştı. Fil yürekler acısı bir deniz kazası hikâyesi uydurmak zorunda kaldı.</p>

  <p class="block">Komiser:</p>

  <p class="block">- Bütün bunlar bize pek makûl gelmiyor, dedi. Mufassal bilgi edininceye kadar, maalesef misafirimiz olacaksınız.</p>

  <p class="block">Misafirhaneye götürülmeden önce, Filimario, Clotilde' e bir kaç söz fısıldayabildi. Eğilerek:</p>

  <p class="block">- Geceyi geçirebilmek için bana bir oda bulduğunuzdan size tekrar tekrar teşekkür ederim, dedi; değil mi ya, bense sizi geçen gece su içinde bırakmıştım.</p>

  <p class="block">Clotilde o sıcak gülümsemesiyle:</p>

  <p class="block">- Daha doğrusu suya atmıştınız beni, diye karşılık verdi, bilirim sizi. Doğrusunu söylemiş olsaydım, herkesin gözünde beş paralık olurdunuz. Bay Duble, sizi gene yoklamağa gelirim, keyfinize bakın. Dostlarınıza söyleyecek bir sözünüz var mı? Tekrar, sizi görmeğe ne zaman gelebilirim?</p>

  <p class="block">Filimario sesini çıkarmadan uzaklaştı ama Clotilde onu hayran bakışlarla takib etti. İçinden:</p>

  <p class="block">- Domuzu nerede bulacağımı biliyorum ya hiç değilse, dedi, Artık buradan çıkıp hiç bir belâya atılamaz.</p>

  <p class="block">Filimario ikinci kodesteki zincirlerin şıkırdattıklarını işitince derin bir acı duydu. Hatta büyük bir pişmanlık duygusu kapladı yüreğini; Clo'yu bir yana bıraktı. Kara kara düşündü; düşündü ama bu hatayı önlemekte artık geç kalmıştı. Clotilde Trolün merhametine sığınıyordu. Belki şu anda Pis ile</p>

  <p class="block">Sett New-York sokaklarında, rahat rahat dolaşıyorlardı. Onların yanında olabilmek ne güzel şey!...</p>

  <p class="block">Filimario Amerikan basının kendi başına çorap örmekten başka bir işle uğraşmadığına artık iyice inanmıştı. Sıkıcı bir gece geçirdi ama tanyeri ağardığında onu mutlu bir olay bekliyordu: bir dostu kendisini görmek istiyormuş. Fil gardiyanın odasına götürüldü; Settembre'dı bu.</p>

  <p class="block">Settembre çok, ama çok heyecanlıydı. İnsan denen mahlûkun tez canlılığını bildiğimizden ve bu, namusu bütün adamın özel işlerinin kimsecikleri ilgilendirmediğini de hesaba katarak, kendisine ait işleri sayıp dökerken ettiği sözleri buraya almadık. Konuşmanın bu faslını bitirdikten sonra, delikteki bir insanı bulmanın kolaylığına Clotilde kadar inanmaya başlayan Filimario Duble' ye yardım dileğinde bulundu:</p>

  <p class="block">- Ne yapabilirim? diye sordu. İstersen ben de burda kalırım sana can yoldaşı olurum.</p>

  <p class="block">Fil:</p>

  <p class="block">- Fedakârlığını anlıyorum ama, dedi, bir faydası yok bunun. Hemen noterim Diks'e yaz da Hintyağı şişesi ile iki tanığı alsın gelsin çabucak. De ki yolculuk benim hesabıma geçirilecek. Tez elden bir anlaşma yola bulun, en kestirmesi de zaten bu.</p>

  <p class="block">Settembre'in yüzü güldü:</p>

  <p class="block">- Artık cennetlik annene, evet demeğe karar verdin mi?</p>

  <p class="block">- Varlığımı kendisine borçlu olduğum hatuna olan büyük saygıma rağmen bu işe henüz hı dediğimi söylemedim. Kararım daha çok tedbir nafakasını koparmağa dayanıyor. Bu konuyu gene görüşürüz.</p>

  <p class="block">Settembre izin isterken Fil ona Pis' nin ne alemde olduğunu sordu. Settembre başını öne eğdi ve kızardı.</p>

  <p class="block">Kuşkuya düşen Fil :</p>

  <p class="block">- Ne oluyor? diye sordu.</p>

  <p class="block">Settembre içeri girerken bir köşeye bıraktığı ve bir parça kâğıda sarıp sarmaladığı koca paketi açtı. Tahta bacaktı bu.</p>

  <p class="block">Tepesi atan Fil :</p>

  <p class="block">- Pis'nin gerisi nerde? diye bağırdı.</p>

  <p class="block">- Otelde, dedi, bayan Troll' e bir şiir yazarken yakaladım onu. İtiraf etti ki...</p>

  <p class="block">Fil arkadaşına kızgın kızgın baktı.</p>

  <p class="block">- Yooo, yooo, bay Fil, yaradana sığınıp vurmadım. Hafifçe dokundum şöyle, bir kardeşe vurur gibi. Pis, bayan Troll' ün casusuymuş. Bunu bana kendisi söyledi, bayan Thomson'un evine giderken, daha doğrusu yüzen kumarhaneye giderken de söylemişti. Kendisine göz kulak oluyorum, artık.; sokağa çıkarken bacağını yanıma alıyorum. Yemin ederim ki odadan dışarıya adım atamaz.</p>

  <p class="block">Fil kahkahayı bastı ve bu candan dostun elini bütün kalbiyle sıktı.</p>

  <p class="block">- Sağ ol dostum!</p>

  <p class="block">Settembre gidince Fil, hücresine dönüp kara kara düşündü: Ertesi sabah, ona bir başka ziyaretçinin geldiği bildirildi Clotilde Troll.</p>

  <p class="block">Küçük hanım gülerek:</p>

  <p class="block">- Davetinizi bekleyemediğimden özür dilerim, dedi. Yeni yerinizde ne alemde olduğunuzu öğrenmeye can atıyorum da.</p>

  <p class="block">Filimario:</p>

  <p class="block">- Keyfim yerinde, diye karşılık verdi; bir kodesin duvarı beni sizden ayırınca, kendimi daha da emniyette hissediyorum.</p>

  <p class="block">Clotilde bu sabah inadına güzeldi, hamamdan çıkmış gibiydi. Fil' e buranın güzel bir manzarası olup olmadığını, daha uzun zaman içerde kalmağı düşünüp düşünmediğini ve burasını dayayıp döşemeğe niyeti olup olmadığım sordu.</p>

  <p class="block">Ama Fil, böyle incir çekirdeğini doldurmayan sözlere kulak asmıyordu; son sözü bekliyordu ve bu söz çıktı ağzından.</p>

  <p class="block">Clotilde:</p>

  <p class="block">- Size söylemek boynumun borcudur ki, diye içini çekti, işlerin başınızı belaya sokacak tarafı yok öyle. Kaçakçılık meselesi çözülüyor gibi; zaten sizi güya taşıyan ve fırtınaya tutulan gemi, şimdi bilmem ne durumda limana gelmiş. Size dostça tavsiyem, kendinize çenesi kuvvetli bir avukat tutun. Böylelikle kurtulabilirsiniz. Buradaki avukatlar, anasının nikahını isterler adamdan; ama böyle durumda masraftan kaçınmamalı.</p>

  <p class="block">Filimario ciddi ciddi baş salladı.</p>

  <p class="block">Clotilde:</p>

  <p class="block">- Elimde tam size göre bir avukat var, diye devam etti. Onu tavsiye ederim size. Avukat Smitson, bir şöhret azizim: işe bir el attı mı, her şeyi halleder. İsterseniz, davanızı almasına seve seve tavassut ederim.</p>

  <p class="block">- Bunun için size minnettar kalırım, bayan Troll.</p>

  <p class="block">- Güzel; yalnız üç bin dolarlık provizyonu imzalamaksınız. Yoksa avukat bey iş görmez. Amerika'lı avukatlar kadınlara hiç metelik vermiyen soydandır, ne diyorsunuz şimdi?</p>

  <p class="block">Filimario işin sakat tarafına parmak bastı:</p>

  <p class="block">- Şu anda dediğiniz provizyonu imzalayacak durumda olmadığıma çok üzülüyorum. Bir banka meselesini hale - yola koymak için beni bir müddet daha beklemesi gerekecek. Bilirsiniz banka işleri uzun sürer.</p>

  <p class="block">Clo:</p>

  <p class="block">- Çok yazık, dedi işler şimdi bu bir hafta içinde daha da karışacak. Bay Duble, size elimden gelen yardımı yapmağa hazırım, şüphesiz şimdi anlıyorsunuzdur beni... Size açıktan açığa yakınlık gösterirsem, sonra neler düşünür insanlar? Bu New -York'ta günlük gazeteler allahın belâsı şeyler; meseleden herkes haberdar, eloğlu adamın gözünün yaşına bakmaz ki. Bess adasında birlikte geçen günlerimiz şimdiden sakız gibi ağızdan ağıza dolaşıyor; bereket versin, sizi tanımadığımı söylemeyi akıl ettim. Yoksa benim şimdi sizinle ilgilendiğimi görürlerse, tamam demediklerini bırakmazlar! Kocam olsaydınız...</p>

  <p class="block">- Ne yazık ki kocanız değilim. Hem işin kötüsü bu sefer asılacağım herhalde.</p>

  <p class="block">- Öyle mi sanıyorsun bay Duble?</p>

  <p class="block">- Vallahi öyle görünüyor. Ne var ki asılmak, sizinle evlenmekten bin kat iyi.</p>

  <p class="block">Clotilde gülerek:</p>

  <p class="block">- Özür dilerim, dedi. Sizi bir iki ay sonra tekrar gelip görmeğe çalışırım.</p>

  <p class="block">Yazar bile, o deli gençlik çağında, kümeslerden horoz ve tavuk aşırma suçundan bir kaç kere kodesi boylamıştı; bu yüzden de memleketindeki cezaevlerini ve kimi yabanellerdeki (gene söylüyorum işte, o zamanlar serde gençlik vardı) kodesleri bilir ve diyebilir ki içerdeyken bir gün 144 saattir Zaman karanlık dehlizlerde boşuna ölür, bütün bacaları süpürür, eski tutukluların duvarlara işlediği kargacık burgacık yazılara sokulur ama bir türlü gece olmaz.</p>

  <p class="block">Yazar, Clotilde Troll'ün ziyaretinden sonra geçen yirmi dört günde Filimario Duble'nin sıkıntıdan patladığını söylerse, buna şaşmamalısınız. Sıkıntısına başka bir ziyaret, Sett'in ve noter Diks' ile iki tanığın ziyareti son verdi.</p>

  <p class="block5">***</p>

  <p class="block">Noter Fil' i soğuk soğuk selâmladı. Kendisi geleneklere bağlı insandı: yurdunun muteber kişilerinin, gurbet ellerde bile olsa, kodesi boylamalarını hazmedemiyordu. Elinde küçük bir valiz vardı. Bunu masanın üzerine koydu, içinden madeni bir kutu çıkardı ve bu madeni kutunun içinden de Hintyağı şişesi çıktı.</p>

  <p class="block">- Buyurun bay Duble, artık vücudunuza ve ruhunuza iyi gelmesini temenni ederim.</p>

  <p class="block">Filimario gülerek başını salladı. Sonra toparladı kendini insanların dikine gitmenin bir anlamı yoktu adamcağızları yerinden yurdundan edip tâ buralara getirmişti. Ne ise noterle iki tanığın New - York'taki rahatları iyiydi. Bay Settembre gelenlere iyi bir yer bulduğundan ağzı kulaklarına varıyordu.</p>

  <p class="block">Kanun adamı:</p>

  <p class="block">- Ama ben... diye geveledi.</p>

  <p class="block">- Bana mirastan ödünç olarak bir miktar para verebilirsiniz. Nasıl olsa altı yüz milyona konmuyor muyum?</p>

  <p class="block">- Evet ama...</p>

  <p class="block">- Gene kendiniz bilirsiniz. Hele bir düşünün. Buradaki masraflarınız bana ait olacak.</p>

  <p class="block">Noter, iki tanık ve Sett geldikleri gibi gittiler ve Fil yine hücresine döndü. Besbelli içecekti. Ama bıçak-kemiğe dayanınca içecekti ancak.</p>

  <p class="block">Yazar cezaevinde günlerinin kolay geçmediğine yukarda parmak basmıştı. Şimdi bunun üzerinde durmayacak. Yalnız Filimario'nun bir ay daha delikte kaldığını söylemekle yetinecek. Bundan sonra yazar da, şuna inandı ki bizim Fil için sadece iki çıkar yol vardır: ya deli olup Clotilde'le evlenmek ya da Hintyağını içmek.</p>

  <p class="block">Noter ile iki tanık, her sabah konuşma odasına geliyor ve Filimario'nun işaret vermesini bekliyorlardı.</p>

  <p class="block">Filimario:</p>

  <p class="block">- Yarın, diyordu.</p>

  <p class="block">Otuz sefer «yarın» demişti. Daha ne kadar diyebilirdi ki? Bir sabah her şey bitecekti.</p>

  <p class="block">Öldürücü bir gece geçirdi. Rüyasında üzerine «vay alçak!» diye çullanan atalarını gördü. Bundan başka gene bir Hintyağı ırmağı gördü; içinde iki bin tane Clotilde yüzüyordu.</p>

  <p class="block">Sabahın saat sekizinde, uykusu kaçmış yatağına bağdaş kurmuş vaziyette, yelkenleri suya indirmiş ilk Duble'nin kendisi olacağını kara kara düşünüyordu.</p>

  <p class="block">Kapı açıldı.</p>

  <p class="block">Gardiyan:</p>

  <p class="block">- Beyimizi konuşma odasında bekliyorlar, dedi. Fil darağacına Gider gibi konuşma odasına doğruldu.</p>

  <p class="block">Şaşırarak:</p>

  <p class="block">- Siz misiniz? diye bağırdı. Siz misiniz Peggy? Peggy'e bakıyor ve gözlerine inanamıyordu.</p>

  <p class="block">- Bizim hatamız yüzünden kötü durumlara düşmeniz bilseniz bizi ne kadar üzdü, dedi, ama Allah biliyor ya sizi hiç bir zaman unutmadık.</p>

  <p class="block">Fil gülümsedi ve hafifçe eğildi.</p>

  <p class="block">- Başıma gelen bunca belâlar, güzel yüzünüzü tekrar görmek fırsatını bana verince, üzücü olmaktan çıkarlar, mutlu birer tesadüf olurlar.</p>

  <p class="block">Peggy bu iltifattan pek hoşlandı. Alçak sesle:</p>

  <p class="block">- Bay Duble, sini unutmadık, dedi, size küpler dolusu para kazandıracak bir iş bile bulduk. Filimario başını kötü kötü salladı.</p>

  <p class="block">- İyi niyetinize inanıyorum ama simsarınız hesabına çalışmağı reddetmek zorundayım. inanın bana, hiçbir kötü iş gelmez elimden, hem sonra kodes müdürü katı yürekli bir insan, mahkûmları hep hücrelerinde oturtmak için elinden geleni ardına koymuyor.</p>

  <p class="block">- Bay Fil, iyi dinleyin beni. New - York Devletinin en ünlü avukatının, avukat Smitson'un, gözünü budaktan sakınmayan birine ihtiyacı varmış. Bir müddetten beri gazeteler, elinde artık ortalığı birbirine katan dâva olmadığından, kendisinden bahsetmiyorlarmış. Bize yazdı. Biz de sizin ona yardımcı olabileceğinizi düşündük.</p>

  <p class="block">Filimario iyice kaşlarını çattı.</p>

  <p class="block">- Ama ben avukat Smitson'a ne yapabilirim?</p>

  <p class="block">- Sizi suçlamasına izin verirsiniz hepsi bu kadar.</p>

  <p class="block">Bizimki apışıp kaldı «Neee» diye düşündü, «ömrümü burada geçireyim diye el birliği yapmış hepsi galiba!.. »</p>

  <p class="block">- Budalalık etmeyin, ilk siz değilsiniz bunu yapan. Bunda çekinecek hiç bir şey yok. Avukat Smitson her şeyle uğraşacak. Önce asla işlemediğiniz ağır bir suçu size yükleyecek. Gazetelerin kızılca kıyameti kopartmasını sağlayacak sonra da savunmanızı üzerine alacak. İşin püf noktasını bulup ortalığı allak bullak ederek adaleti maskaraya çevirecek.</p>

  <p class="block">Şimdi Filimario'nun elinde üç kurtuluş yolu vardı: Clotilde'le bir yastıkta kocamak, Hintyağını içmek ya da kelle koltukta bu işe girişmek. Hiç tereddütsüz üçüncüsünü kabul etti.</p>

  <p class="block">- Olur Peggy! Avukat Simitson'un emrine amadeyim, yalanlarını bekliyorum,</p>

  <p class="block">Peggy sevinçle:</p>

  <p class="block">- Kabul edeceğinizi biliyordum, dedi, şimdi ilk anda hiç bir şeyi bilmediğinizi söylemeniz şart o kadar. Artık tasalanmadan kendinizi olayların akışına bırakın.</p>

  <p class="block">- Hiç olmazsa ne gibi bir suç işlediğimi öğrenebilir miyim?</p>

  <p class="block">Peggy:</p>

  <p class="block">- Bilmiyorum, dedi, ama ne önemi var bunun?</p>

  <p class="block">Filimario:</p>

  <p class="block">- Sırf merak, diye karşılık verdi.</p>

  <p class="block">Peggy demir parmaklıklar ardından Fil'e bir öpücük gönderdikten sonra, çekip gitti. Ancak bir kaç dakika sonra, noter ile iki tanık damlayınca, Fil onları «yarın» demeden karşıladı.</p>

  <p class="block">- Bay Diks, hele biraz daha sabredin, bu meseleye daha sonra döneceğiz.</p>

  <h1 class="block2" id="sigil_toc_id_17">XVII.</h1>

  <p class="block">Peggy işlerin yolunda gittiğini kendisine telefonla bildirir bildirmez, avukat Smitson kâtibim çağırdı.</p>

  <p class="block">- Bizim enayi kabullenmiş, hemen işe başlamalı.</p>

  <p class="block">Amerikan polisinin elinde iyiden iyiye karışık bir otuz kadar iş vardı; ama şüphesiz en önemlisi, 25 mayıs 1885 gecesi Buffolo'ya gitmek üzere New - York'tan yola çıkan ve 45 vagonla varacağı yere 44 vagonla varan 148 numaralı ekspresin davası idi.</p>

  <p class="block">Bir vagon katardan ayrılsın da yolda kalsın, doğrusu bu ne okuyucuya akıl harcı gelir ne de şu hikâyeyi yazan bize, yani yazara. Hayret uyandıran bir diğer nokta şudur ki, yolda giderken, sırra kadem basan vagon son vagon değildir de yirmibeşinci vagondur. Uzun sözün kısası, katarın ortasından bir vagon. Şimdi 25 hazirandan bu yana, ne bu vagon hakkında birşey biliniyordu ne de taşıdığı otuz yolcu hakkında: işte felaket, diye buna derler.</p>

  <p class="block">Polis ise, besbelli hiçbir ip ucu ele geçirememişti.</p>

  <p class="block">Bu, karanlıklara gömülmüş, heyecanlı bir davaydı: avukat şimdi Filimario'nun bu şeytanca oyunun mefruz elebaşısı olacağına karar verdi. Birkaç gün sonra Filimario avukatın ziyaretini kabul etti... Başını sallayarak:</p>

  <p class="block">- Bu işin olabilmesini aklım kesmiyor, dedi, bence içinde otuz yolcu bulunan bir vagonu raydan çekip aşırmak bir kişinin yapacağı iş değildir. Böyle bir iş için anasının gözü kalabalık bir haydut çetesi lâzım.</p>

  <p class="block">Avukat:</p>

  <p class="block">- Ben aynı fikirde değilim, diye sözünü kesti; onca kalabalık neye yarar?</p>

  <p class="block">Filimario başladı gülmeğe:</p>

  <p class="block">- Bunu size açıklayacağım; dedi; katarda, hiç olmazsa, üç adam bulunmalı, raylarda bir erketeci, bir yol değiştirici ve işi yoluna koyup yürütmek için de en azından beş kişi olmalı. Bundan başka her vagona yerleşecek adamlar, vesaire, vesaire.</p>

  <p class="block">Avukat omuzlarını silkti:</p>

  <p class="block">- Kandıramazsınız beni; ama istediğiniz gibi yapacağım. Size oldukça karışık bir iş bulacağım.</p>

  <p class="block">Ünlü avukat yazıhanesine döner dönmez kâtibine bağırdı:</p>

  <p class="block">- Mik, gel buraya.</p>

  <p class="block">Kâtip de federal polis şefine aşağıdaki şu yazıyı döşedi: «148 numaralı ekspresteki vagonun çalınmasının nasıl olabildiğini öğrenmek istiyorsanız, Welk cezaevinde tutuklu, Duble adındaki adamı sorguya çekiniz. Tetik davranın, öyle hareket edin ki, sizin suçun failinin bir kişi olduğu kanaatında olduğunuzu sansın</p>

  <p class="block">Bir adalet sever»</p>

  <p class="block">Polis şefi, bu esrarengiz mektubu alır almaz Pew'i Cumhuriyetinin en usta hafiyesini çağırdı ve meseleyi bir bir anlattı ona.</p>

  <p class="block">- Bunun bir numara olması da kabil; şu andan tezi yok harekete geçin ve ihtiyatlı olun.</p>

  <p class="block5">***</p>

  <p class="block">Ertesi sabah Fil hücresine yeni bir ahbabın geldiğini gördü yeni mahkûm ne kadar sevimsiz olursa olsun hücredeki bir adam için bulunmaz şeydir. Zaten saf ve pek sevimli bir insandı bu; sohbet aldı yürüdü ve söz döndü dolaştı günün konusu olan meseleye geldi: vagonun demiryolundan çalınması. Yeni mahkûm şu fikirdeydi, bu iş bir tek adamın marifetidir. Filimario açtı ağzını:</p>

  <p class="block">- Bir namussuz kalksın da bir başına böyle bir iş çevirsin, geç onu sen bir kalem; ama sizin gibi meslekten - hani öyle denir ya - birisi nasıl bunu anlayamaz, hayret ediyorum.</p>

  <p class="block">Meslekten yetişme dost; bir davranış yaptı, sonra tecessüsle:</p>

  <p class="block">- Pekiyi, ne yapacak bir sürü İnsan? Her biri ne iş görecek? Anlatır mısınız bana?</p>

  <p class="block">Filimario kasıla kasıla:</p>

  <p class="block">- Bakın, diye açıkladı üç adam çalınacak vagonda yer alır, söz konusu olan katarın ortasında bir vagondur ve iş naziktir. Adamlardan biri içeride, pencerelerden birinin yanında kalıp, yerde bulunan heriflerden birine işaret vermek için (ışıkla işaret vermek için, çünkü olay geceleyin cereyan ediyor) hazır duracak, öbür ikisi ise, kimseyi huylandırmadan vagonun iç ve dış platformunda yer alacaklar. Bunlar vagonu tam anında çabucak sökebilecek şekilde manivela kollarını iyice indirirler. Meyilli bir arazide bir yığın adamın çalışıp yarım daire şeklinde ek bir hat yapması da lâzım, böylelikle treni ana yoldan çıkaracak birer makasçı, bir de ek hatta bağlı çıkmaz bir hat lazım. Orada da bir makasçı.</p>

  <p class="block">Ek hatta girerken vagondaki adam dışardan işareti alır. Birinci makasçı işini görmüş tren yanlış yola girmiştir. Plâtformlara yerleşen adamlar tam sırasında sökerler vagonu: içerde kalan kolu kaldırır ve ışıklı işareti yakar. Bütün katar olanca hızını aldığı için ilerlemekte devam edip giderken, sökülmüş vagon çıkmaz hatta girer, makas hemen kapatıldığından katarın gerisi meyilli arazide aynı hızla ön vagonların ardından gider. Trenin iki kısmı arasındaki açıklık, ana hatta giriş makasında kapanır, burda da usta eller tamponlayan vagonları birbirine bağlar. Makasda tren ağırlaştığından, işleri düzene koymak için epey zaman kalır. Kilit noktalara yerleşmiş olan adamlar işlerini o kadar saniyesi saniyesine yaparlar ki hiçbir aksama olmaz.</p>

  <p class="block">Katar yolunda gide dursun, vagonumuz da çıkma hatta girmiştir artık. Üst plâtforma yerleşmiş adam vagona dalar ve afîlli bir tabancayla zaten içerde bulunan kafadenginin yardımıyla idareyi ele alır. İç plâtformdaki adam fren işiyle uğraşır ve ustalığı sayesinde vagon, hızını azaltır ve ağırdan ağıra dönen tekerleklerle, önceden kararlaştırılmış yere varır.</p>

  <p class="block">Çıkmaz hattın ucunda sekiz kızak vardır; tren bunların üstüne oturur, dahası en az bir yarım düzine maskeli insan belirir, vagona dolarlar böylece, bir göz açıp kapayışta, bizim vagon soyulup soğana çevrilmiş olur. Vagon halledildikten sonra, geriye yedek hatların sökülmesi ve izlerin ortadan kaldırılması kalır. Otuz yolcu da haydutlar uzaklaşınca, yollarına yaya olarak devam ederler.</p>

  <p class="block">İşte olup bitti: demiryolları işletmesi çalışır. Çok basit değil mi? Gerçekten bir çocuk oyuncağı sanki.</p>

  <p class="block">«Meslekten yetişme dost» onayladı.</p>

  <p class="block">- Çok basit. Basit ama siz, nasıl oluyor da biliyorsunuz bütün bunları?</p>

  <p class="block">Filimario gülerek:</p>

  <p class="block">- Ben mi? Ben bilmiyorum, tasarlıyorum.</p>

  <p class="block">- Siz sempatik bir inansınız. Fakat, kapının arkasına gizlenmiş bir tutanakçı hayalinizin meyvasını ilerde kullanılmak üzere tesbit etmiş durumda.</p>

  <p class="block">Filimario:</p>

  <p class="block">- Doğrusu buna. üzüldüm, dedi, tasarım çok kuru ve şematiktir. Bilseydim işi iyice süsleyip püslerdim.</p>

  <p class="block">«Meslekten yetişme dost» gülerek:</p>

  <p class="block">- Bunun pek o kadar önemi yok, dedi; size yemin billâh ederim ki bizler üslûba pek kulak asmayız.</p>

  <p class="block">Bunu söyledikten sonra kendini takdim etti:</p>

  <p class="block">- Federal polisten. Pew.</p>

  <p class="block">Pew kalkıp gidince Filimario yine işi oluruna bıraktı.</p>

  <p class="block">- Ah körolasıca Avukat! dedi, yalnız polisle değil, benimle bile oyun oynuyor. Durumu bir Duble'ye yaraşır şekilde soğukkanlılıkla düşünüp taşınayım. Faili meçhul cinayetleri üstüne yüklenmenin ve olacakları sineye çekmenin başka yolu yok.</p>

  <p class="block">Bir zaman sonra, kendisini çağırdılar, ona vagon ile otuz yolcuyu ne cehenneme götürdüğünü sorduklarında Filimario, ateşli bir itirafla hiç birşey bilmediğini ve suçsuz olduğunu söylemekten keyif duydu.</p>

  <p class="block">Suç ortakları olması lâzım geldiğinden avukat, ajanstan bu suç ortaklarını sağlayıp sağlayamıyacağını sordu.</p>

  <p class="block">Peggy:</p>

  <p class="block">- Fil'in iki kafadengi olacak, dedi, Brex otelinde kalıyorlar. Onları yakalatabilirsiniz...</p>

  <p class="block">Tavsiyeye uydu Avukat Simitson, bizimkiler hakkında tevkif müzekkeresi kesildi; sonra da kefalete rapten serbest bırakıldılar.</p>

  <p class="block5">***</p>

  <p class="block">Kefalet mi?</p>

  <p class="block">İşte size karışık bir mesele daha. Resmi kayıtlara göre kefalet Clotilde Troll tarafından ödenmişti. Peki ama neden Clotilde Troll bizim üç tutuklu için elli bin doları elden çıkarsın? Bu soygun zanlısı Duble'yi gerçekten tanımıyorsa, neden, onu Bess adasının kıyısında bulmuş olduğunu filân söylesin? Konsolos bu üç adamın masum kişi olduklarını ileri sürüyordu. Ama bu hiç bir şeyi ispat etmedi. Altı milyon dolardan ve boş gezenin boş kalfası olmaktan canı sıkılmış bu bay Duble' nin, artık sırf sıkıntıdan kurtulmak için, vagon hırsızlığı gibi maceralı işlere girmek üzere, Pio Pis ile Settembre Nort'u Yeni Dünya'ya getirdiği düşünülemez miydi?</p>

  <p class="block">19 Mayıstan 20 mayısa kadar Bess adasında kaldıklarını söylememiş miydiler? Bu ikrara ne demeli? 29 mayısta ne demeğe New - York'a geldiler.</p>

  <p class="block">Gazeteler çarşaf gibi koca başlıklarla çıktı: «Vagon hırsızı bir milyoner. Bay Duble otuz yolcuya ne yaptı?»</p>

  <p class="block">Sonra gazetenin biri ortaya şu soruyu attı: «Clotilde Troll eli kolu serbest nasıl dolaşabiliyor?»</p>

  <p class="block5">***</p>

  <p class="block">Gözleri, bu iri harflerle yazılmış sözlere takıldığında Giorgino, sevgili kontesi ile birlikte Avenue 7 deki cici bir kahvenin terasında baş başa dondurmalarını yemekteydiler. Haberi okuyunca suratı asıldı.</p>

  <p class="block">- Ketty, dedi, iş ciddileşiyor.</p>

  <p class="block">Sarışın Ketty içini çekti.</p>

  <p class="block">- Gerçekten ciddileşiyor. Meseleyi başından beri ben de kolluyorum ve hiçbir şey yapamadığıma içim yanıyor.</p>

  <p class="block">Giorgino:</p>

  <p class="block">- Ama, dedi, artık bir şey yapmalı. Bu duruma düşen biri tek başına bırakılmaz.</p>

  <p class="block">Vücudundan tatlı bir sıcaklık ve güzel bir koku neşreden Ketty başını salladı.</p>

  <p class="block">- Etrafta bu kadar gürültünün kopmasına sebep olan bir insanı kodesten nasıl çıkarabiliriz?</p>

  <p class="block">Giorgino kızdı:</p>

  <p class="block">- Ne demek yani? Clotilde'in de mi kodesi boyladığını söylemek istiyorsun?</p>

  <p class="block">Sarışın kaçakçı yaptığı gafı anladı; hemen sözünü geri akü.</p>

  <p class="block">- Bay Duble'den bahsediyorsunuz sanmıştım, dedi, bayan Troll'ün başının belada olduğunu bilmiyordum.</p>

  <p class="block">Giorgino gazeteyi ona uzattı.</p>

  <p class="block">- Şu hâle baksana, dedi, Clotilde'den bahsediliyor. Bunun bir genç kız için ne demek olduğunu düşünüyor musun?</p>

  <p class="block">Ketty yalancıktan üzülmüş göründü. Clo'dan nefret ediyordu aslında. Ama Giorgino'nun bunu sezmesini istemiyordu. Onun için Giorgino hemen Clo'nun yanına koşup gitmek gerektiğini ileri sürünce hiç sesini çıkarmadan yanına takıldı.</p>

  <p class="block">Onların geldiklerini görünce Clo:</p>

  <p class="block">- Bu ne güzel sürpriz böyle, diye bağırdı; bana yoksa evleneceğinizi mi haber vermeğe geldiniz?</p>

  <p class="block">Giorgino son derece bulanık bir sesle:</p>

  <p class="block">- Clo! dedi, size yardım etmeğe geldik. Ketty de öyle, yani kontes de la Sierra... demek istiyorum.</p>

  <p class="block">Clo:</p>

  <p class="block">- Teşekkür ederim bu hareketinizle beni sevindirdiniz, diye sözünü kesti adamın. Ama ne yazık ki, afyon kaçakçılığıyla uğraşmağa vaktim yok.</p>

  <p class="block">Clotilde' in de Ketty hakkında iyi duygular beslediği söylenemezdi. Pis'nin şöyle bir sözünü etmiş olduğu noktalar, Clotilde'in midesini bulandırmıştı. Ve bu mide bulantısı onları her hatırlayışında biraz daha artıyordu. Bakalım bu rekabet nereye kadar varacaktı? Giorgino yüksekten atmıştı: güya sarışın kaçakçının teninin kokusunu yakından duyan insan, adeta bayılacak gibi oluyordu. Kadınlardan ne anlar ki o.</p>

  <p class="block">Ketty kendine hâkim oldu.</p>

  <p class="block">- Herkes altından kalkabileceği kaçakçılığı yapar. Kontesler afyon kaçakçılığı, milyonerler ise delikanlı kaçakçılığı yaparlar. Ne var ki, tuzak kurduğunuz nadide avınız tesadüfen benim ağıma düştü, sizin canınızı sıkan bu, dedi.</p>

  <p class="block">Clotilde:</p>

  <p class="block">- Siz Bess adasındaki evime girdiniz; eşyalarımı yağma ettiniz. Kendinizi bir İspanyol kontesi diye sattınız. Bu koca aptalı baştan çıkardınız. Bütün bunlar yetmiyormuş gibi bir de bana hâlâ yardıma kalkmak küstahlığım gösteriyorsunuz! Biliyor musunuz, sizi de tevkif ettirebilirim?.</p>

  <p class="block">Ketty:</p>

  <p class="block">- Yanılmıyorsam, dedi, New - York basını şu anda konteslerden daha yüksek seviyeli bayanlarla uğraşıyor. Bu günkü gazeteleri okumadınız mı?</p>

  <p class="block">Clotilde omuz silkti. Alaylı alaylı:</p>

  <p class="block">- Deli saçmaları; dedi, bu gazetecilere hadlerini bildiririm ben. Bay Duble'nin sayısız enayiliklerinde, ne günahım var benim? Bu bay Duble, bir vagon ile otuz yolcu çalmışsa, bu benim suçum mu? Çeksin, büyük ihtirasları yüzünden başına gelenleri!...</p>

  <p class="block">Ketty kızmıştı:</p>

  <p class="block">- Kâinatın en korkunç kadınısınız. İhtiras sizin ki asıl... Bir kapris uğruna, kalktınız üç asilzadeyi birini değil, üçünü birden kirli işlere soktunuz. Şimdi de bu şekilde dır dır etmek cesaretini gösteriyorsunuz! O tarihte, yani 25 mayısta, Bess adasında olduğuna göre, bay Duble nasıl olur da vagon hırsızlığının faili olur? Söyler misiniz bana?</p>

  <p class="block">Clotilde dişlerini sıkarak:</p>

  <p class="block">- Peki, adada ne halt karıştırıyordu? diye sordu.</p>

  <p class="block">Ketty hayale dalarak:</p>

  <p class="block">- Oturup keyfine bakıyordu, diye karşılık verdi. Yirmi bir kişi tanıklık edebilir buna.</p>

  <p class="block">Clotilde pis pis güldü:</p>

  <p class="block">- Yirmi kaçakçının tanıklığı bilmem ne derece geçerlidir? Hem kuzum, kaçakçılar ne zamandan beri mahkeme huzuruna çıkmaktan hoşlanır oldular?</p>

  <p class="block">Bunun üzerine Ketty, büyük bir söz, kaçakçılar tarihine altın harflerle yazılacak büyük bir söz etti:</p>

  <p class="block">- Kaçakçılar, dedi, kibar kişilerin aksine, hiç değilse hayatlarında bir kere, kibarlık etmeyi becerebilirler.</p>

  <p class="block">Clotilde:</p>

  <p class="block">- Ay, güldürüyorsunuz beni, dedi.</p>

  <p class="block">Sözü bir kere ağzından çıkmıştı. Ketty kelimeler üzerinde oynamayı sevmezdi, ama gene içi içine sığmadı:</p>

  <p class="block">- Amerika kanunları zıvanadan çıkmış milyoner kadınları gülmekten menetmez, dedi. Ne var ki, Amerika'daki kanun adamlarının, üç asilzadeyi yatma davet ettikten sonra, onları hacz eden şaşkın bir milyoner kadın hakkında ne düşünürler, pek bilmem. Delfino'nun adamlarını bir araya toplamak bence zor olmaz. Yanılmıyorsam, yatınız limanda. Bülbül gibi konuşurlar; Ketty bir işi aklına koyarsa onu yapar.</p>

  <p class="block">Bu sırada Giorgino, bir koltuğa büzülmüş oturuyor ve susuyordu, öteden beri zaten hep böyle yapardı. Demek Duble bunları ona anlatmıştı. Bu kadara da gitmişti demek... ama iğrenç birşey bu.</p>

  <p class="block">- Şimdi, diye gürledi, Clotilde, bay Duble hakkında epey şey öğrenmiş oluyorum. Pekiyi bayan Ketty, siz bu isle neden bu kadar meşgulsünüz?</p>

  <p class="block">Ketty hiç bozuntuya vermeden:</p>

  <p class="block">- Aynı ve aynı sebeplerden ötürü, dedi.</p>

  <p class="block">Bunun üzerine Giorgino yerinden fırladı. Kederle kollarını açtı, ağlamaklı bir sesle:</p>

  <p class="block">- Demek sen de, dedi, sen de bu uğursuz oğlu uğursuz bay Duble olacak serseriye aşıksın? öyle mi?</p>

  <p class="block">Çünkü işi az-buçuk anlamıştı.</p>

  <p class="block">Ketty:</p>

  <p class="block">- Hayır, Giorgino. dedi, benimki daha başka. O, yalnız bay Duble'yi seviyor; ben ise, hem onu seviyorum, hem de seni.</p>

  <p class="block">Yüreğine biraz su serpilen Giorgino:</p>

  <p class="block">- Allah versin, diye içini çekti. Doğrusu buna da şükür. Yüce Tanrım, bana, bay Duble'yi sevmeyip de yalnız beni seven bir kadın buldurursa, şükranım sonsuz olacaktır.</p>

  <p class="block5">***</p>

  <p class="block">Giorgino ile Ketty kalkıp gidince, Clotilde soluğu üstat Smitson'da aldı. Adam pek de neşeli değildi.</p>

  <p class="block">- Bayan Troll, dedi, benden istediğiniz herşeyi yaptım: Peggy'i elde ettim, polisi elde ettim, bay Duble'nin başına o kadar çorap ve o kadar çorap ördüm ki onu ancak işin içinden siz çıkarabilirsiniz. Bundan sonra olacakları ben kendi hesabıma kestiremem. Bayan Troll, adınız cihanı tuttu ama, sizi temin ederim ki bu benim suçum değil.</p>

  <p class="block">Clotilde:</p>

  <p class="block">- Anlıyorum, diye karşılık verdi, ama iş o kadar karışık değil. Sonunda meselenin iç yüzünü anlatacağım, Delfino ile Bess adası macerası, bu küçük muziplik böylece sona erecek.</p>

  <p class="block">Avukat:</p>

  <p class="block">- Eh, bakalım, Amerika'da bunu nasıl karşılarlar, dedi. Zaten oldum olası, Eski Dünya milyonerleri burda pek sevilmez. Amerika'lılar, onların gelip kendi zararlarına dokunacak şekilde eğlenmelerinden huylanırlar. Kanunlarımızı küçük duruma düşürmek için bu işleri yaptığınızı sanırlar. Hoş şeyler değildir bunlar; kırk zenci öldürmüş olsanız, daha az canını sıkarsınız onların.</p>

  <p class="block">- Pekiyi öyleyse, üstat, dedi, öbür gelişimde zencileri öldürürüm. Şimdi sizden Ketty denen kadını göz hapsine almanızı istiyorum.</p>

  <p class="block">Avukat söz verdi ve Clotilde daha sonra Filimario'nun ne alemde olduğunu sordu.</p>

  <p class="block">- Tahkikatımdan anladığıma göre; hiçbir şeyi ciddiye almıyor, aptalca lâflar ediyor. Herşey şimdiden arap saçına döndü. Bu gidişle kendisi de epey eğleneceğe benzer.</p>

  <p class="block">Clotilde kızgın kızgın:</p>

  <p class="block">- Son gülen iyi güler, diye bağırdı; sonra gözlerinden bir damla gözyaşı süzüldü.</p>

  <p class="block">Böylelikle Pio Pis ile Settembre Nort, hiçbir şeyden haberleri olmadan Fil ile aynı hücreye tıkılmış oldular; kimse kendilerini sevmediği için, besbelli Fil'den daha da mutsuzdular.</p>

  <p class="block5">***</p>

  <p class="block">Noter Diks ile iki anıktan pek az söz ettik. Ama onlar, bundan sonra hikâyemize iyice bulaşacaklarından kendilerinden şimdi burada, söz açmak yerinde olur.</p>

  <p class="block">Haftalar haftası, noter Diks ile iki tanık her sabah cezaevine geliyor ve demir parmaklıklar ardından Fil'e kodesle serbestlik arasındaki tercih imkânını, o uğursuz Hintyağını sunuyorlardı.</p>

  <p class="block">Bir kabul işareti belirir gibi oluyor ve Filimario, sahneyi kendi küçücük bulutunun tepesinden kolaçan eden mütevaffa annesine, kalkıp ta böbürlene böbürlene mütevaffa bay Duble'ye, babaya:</p>

  <p class="block">- Gördünüz mü, Tom?</p>

  <p class="block">Demek mutluluğunu veriyordu.</p>

  <h1 class="block2" id="sigil_toc_id_18">XVIII.</h1>

  <p class="block">Cennetlik bayan Duble'yle cennetlik bay Duble, küçük bulutlarında oturmuşlar, durmadan Filimario'dan bahsediyorlardı. Baba bay Duble, karısı bayan Duble'nin işine sinirleniyordu.</p>

  <p class="block">- Sevgilim, oğluna karşı hareket tarzın pek kötü doğrusu. Filimario'yu bir inat yüzünden mirastan yoksun bırakmak, düpedüz haksızlıktır.</p>

  <p class="block">Cennetlik bayan Duble:</p>

  <p class="block">- Saçmalamayın ben onu mirastan yoksun bırakmak için değil, kendi yararına bir şartı yerine getirsin diye bunu yaptım.</p>

  <p class="block">Baba Bay Duble:</p>

  <p class="block">- Kadınların işine akıl ermez doğrusu, dedi, oğlumuzu sittin sene yoksulluğa mahkûm eden bir şart nasıl oluyor da onun iyiliğine oluyor anlamıyorum. Ben bilirim oğlumu: bir Duble'dir o ve taş çatlasa boyun eğmez. Samanlıkta geberip gider daha iyi. Dublelerin granit gibi bir karakterleri vardır. Dedem, baron Norimbergo, dük de Wellester adına, gençliğinde adaba uymayan bir hareket yüzünden hayli acı çekmiştir. Bu adam tutmuş tam oturacağı anda, dedemin iskemlesine bir raptiye yerleştirmiş. Oradaki bütün insanlar dedemin haline gülmekten kırılmışlar. Dedem de herkes gibi gülmüş, ama içinden gelecek sefere dük de Wellester'in iskemlesine bir raptiye koymağa and içmiş. Şu işe bak ki dük hemen Fransa ya geçmek zorundaymış, bizim dede hazretleri de işi - gücü yüzünden İskoçya’yı terkedememiş. Aradan tam yirmibeş yıl geçmiş, o sırada nice zamandır karanlıkta göz kırpan bir ihtilâl hareketi su yüzüne çıkmış ve memleketi bir baştan bir başa sarmış, kral Jean tahtan indirilmiş. Halk meclisi toplanıp tahta dük de Wellester'i geçirmiş. İskoçya'nın en soylu yiğitleri, halk adına, Dük'e taç giydirmek üzere Fransa'ya geçmişler. Tarih, bu taç giyme töreninin şahaneliğinden övgüyle bahseder. Kral hazretleri, iki sıra kodaman takımı arasında tahta doğru ilerlemiş, basamakları çıkmış, dünyayı ben yarattım der gibilerden bir çalımla tahta oturmuş ama, oturmasıyla, lanetler savurarak ayağa kalkması bir olmuş. Bu sırada biri, asiller alayından ileri fırlamış ve memleketlisine sokulup yere dizini koymuş ve demiş ki: «Majesteleri, yirmi beş yıl karanlıkta işler gördüm, dünya nimetlerinin çoğunu feda ettim, hayatımı tehlikeye attım, dövüştüm ve şu İskoçya tacını, kral Jean'ın pısırık kişiliğinden kurtarmayı başardım. Şimdi herkes düğün bayram edebilir: halk, kendine lâyık bir kralın buyruğu altındadır artık. O kral sizsiniz. Bana gelince, benim de mutluluğum sonsuz, çünkü bunca yıl sonra bile olsa sizi raptiye üzerine oturtmağı başardım». Bu adam baron Norimbergo'ymuş. Filimario bir Duble'dir; o halde kaya gibi sağlam bir karakteri vardır. İki cihan bir araya gelse, senin o uğursuz ve garip Hintyağını içmeyecektir. Hatun, bunu böyle bilesin işte. Oğluma böyle bir şart koşmamalıydın.</p>

  <p class="block">Cennetlik bayan Duble başını salladı.</p>

  <p class="block">- Dedenizin centilmence oyunlarının hikâyesi beni hiç ilgilendirmez. Annesi olarak ben, Filimario'nun müshillerini muntazaman almasını sağlamak zorundayım. Kendisine ilk defa Hintyağı verdiğimde, altı yaşındaydı ve yedi aydır müshil içmemişti. Dünyayı arkamda bıraktığımda, iki gözüm evlâdım otuz yaşındaydı. Demek bu müshile ihtiyacı bir kat daha artmıştı. Bir Hintyağı kadehini devirmek öyle bir delikanlı için nedir ki? Kalıbımı basarım ki, Filimario içecektir. Dublelerin karakteri vardır ama, Merlette'ler de zeki insanlardır.</p>

  <p class="block">Bulutlar katında bu uzun konuşmalar sürüp gitti.</p>

  <p class="block">Cennetlik bay Duble, uzun zamandır böbürlenmişti ama şimdi sıra cennetlik bayan Dubledeydi. Noter Diks'le iki tanığın Amerika'ya ayak bastıklarını görünce, cennetlik bayan Duble, sevinçten bir kahkaha kopardı.</p>

  <p class="block">Bayan Duble:</p>

  <p class="block">- Dubleler Merlette'lere boyun eğecekler! diye bağırdı. Filimario titremeğe başlıyor. Filimario içecek.</p>

  <p class="block">Karı koca, her sabah küçük bulutun kenarından şöyle bir eğiliyorlar ve konuşma odasındaki sahneyi büyük bir dikkatle gözlüyorlardı.</p>

  <p class="block">Bey her sefer memnunluktan içini çekerek:</p>

  <p class="block">- Bugün de, bak içmedik, diyordu.</p>

  <p class="block">Hanım ise, durmadan bir zafer tonuyla konuşuyordu:</p>

  <p class="block">- Tom, gördünüz mü?</p>

  <p class="block">Bay ve bayan Duble, ne olup bittiğini gerçekten bekleye dursunlar artık sahne uzun zamandır hep aynı şekilde. Yalnız bir sabah, yeni bir olay oldu. Noter yanında iki tanıkla kodese geldiğinde, iki araba sokuldu aniden, noter bir arabaya, iki tanık ta öbürüne karga - tulumba edilerek alındılar. Artık kendilerini ne gören oldu, ne de soran.</p>

  <p class="block">Hanım:</p>

  <p class="block">- Namussuzca bir ir bu, diye gürledi.</p>

  <p class="block">Bay omuzlarını silkti:</p>

  <p class="block">- Hanım, iki gözüm kör olsun ki, bu işte benim bir dahlim yok.</p>

  <p class="block5">***</p>

  <p class="block">Gerçekten bay Duble hiç bir şeye karışmamıştı. Yalnız bu meseleden dolayı pek huzursuzdu.</p>

  <p class="block">Bir noterin her gün gelip Filimario'yu huylandırması, Clotilde'in hiç hoşuna gitmiyordu. Pis'den de bir ses çıkmamıştı. Nihayet avukattan herşeyi öğrenmek mümkün oldu.</p>

  <p class="block">- Ya yağı içer ve benimle evlenmekten iyice cayarsa?</p>

  <p class="block">Kız meseleyi en küçük teferruatına kadar anlatınca, avukat ona mirasın ne kadar olduğunu sordu.</p>

  <p class="block">Clotilde:</p>

  <p class="block">- Altı yüz milyon, dedi.</p>

  <p class="block">- Cumhurbaşkanının emirlerine dayanarak sizi iki saat içinde bu dertten kurtarırım.</p>

  <p class="block">Clotilde hiç tereddüt etmedi: üç adam küçük bir gezinti yapmak üzere Güney Amerika'ya doğru açılmışlardı. Noter: «Nihayet bu, her Allah'ın günü kodes etrafında dört dönmekten daha iyi» demişti. «Daha sıhhatli, daha gönül açıcı ve daha öğretici».</p>

  <p class="block">Avukat bu son karardan sonra huzursuzlaşmıştı:</p>

  <p class="block">- Bayan Troll, dedi, duygularınız sizi pek cüretkâr olmaya zorluyor, ama kendinizle birlikte bizi de ipe sürüklemeyin bari. Bu kaçırma işinin bazılarının kulağına çalınıp çalınmayacağını hiç düşündünüz mü? Tevkif tehlikesi yaratmıyacak başka bir çare bulsaydınız hiç olmazsa.</p>

  <p class="block">Aynı akşam Clotilde kendisine suya sabuna dokunmayan sorular soran bir müfettişin ziyaretini kabul etti. Bu hayra alemet değildi. Clotilde o gece uyuyamadı.</p>

  <p class="block5">***</p>

  <p class="block">Ertesi günkü Amerikan gazeteleri, ağız değiştirdiler. 148 numaralı ekspresin olanca sırrını, koca başlıklarla, akıllara durgunluk veren macerasını müthiş resimlerle yayınladılar. Sokak başlarına da şöyle afişler asılmıştı: «Vatandaşlar, demiryolu emin olmayan bir ulaştırma aracıdır; biz, vagonu 148 numaralı ekspresten hızla çıkarıp ayırtarak bunu size ispat etmiş bulunuyoruz. Vagonu görmek isterseniz, saat 13 de, siz de sahildeki rıhtıma geliniz. Otuz yolcu, hepsi de sağ salim, başlarına geleni, size kendi ağızlarından anlatacaklardır; sizlere demiryolunda yolculuk etmenin ne kadar tehlikeli olduğunu da söyleyeceklerdir. Artık trenle seyahat etmeyiniz, hatta uzun yolculuklarınız da bile».</p>

  <p class="block">Halk saat 13 de rıhtım boyuna sökün etti ve saat 13 de iskeleye vagonu taşıyan bir gemi yanaştı. Otuz yolcu karaya indi ve mutluluklarını dile getirdiler. Paşalar gibi karşılanmışlardı ve üstelik, cepleri dolar dolmuştu. Kim vermişti bunları? Besbelli ki, Atlı Taşıtlar Birliği...</p>

  <p class="block">Acaba vagon nasıl çalınmıştı?</p>

  <p class="block">Şüphesiz bazı ufak tefek farklarla Filimario'nun düşündüğü gibi.</p>

  <p class="block5">***</p>

  <p class="block">Galiba, daha önceden «hikâye»mde belirtmiştim, ben o zamanlar zavallı bir çocuktum ve gazetelerde yazı yazmıyordum. O sıralar Arjantin demiryolları ile iş gören Filippo amcama çalışıyordum. Ama amcamın kaderinde Arjantin dışında da iş yapmak varmış. Yani demek istiyorum ki New - York Buffalo hattındaki müthiş Elmira meselesinde işler, tam bay Duble'nin tasarlamış olduğu gibi oldu.</p>

  <p class="block">Bay Duble'nin tahmininde, yalnız bir kaç çürük nokta vardı: bir kere kızaklar bir salın üstündeydi. Yolcular yaya olarak değil de su üstünde giden araçlarla geri döndüler. Sonra katardan ayrılan vagona giren adamın elinde tek değil bir çift tabanca vardı. Hem o adam da sayılmazdı canım. Daha önce de söyledim ya, o sıralar ben, olup olacağı zavallı bir çocuktum.</p>

  <h1 class="block2" id="sigil_toc_id_19">XIX.</h1>

  <p class="block">Mousqueton, adı dillerde dolaşan Gündoğdusu Hikâyeler'inde anlatır. Freid Muray adında biri, meşhur San Fransisco yangınından iki saat kadar önce, cinden zom olmuş vaziyette odasında sızıp kalmış. Koca şehir yanıp kül ola dursun, Bizim Erenler tam yirmidört saat deliksiz uyumuş. Yangından arta kalan tek sağlam yapı da, bir odasında Freid Muray'ın sıcak rüyalar gördüğü mütevazı evceğiz.</p>

  <p class="block">Freid Muray kendine gelip de mahmur mahmur, boşuna havagazı lâmbasını yakmağa uğraşıp beceremeyince:</p>

  <p class="block">- Hay aksi şeytan! diye içerlemiş, musluk bozulmuş galiba. Filimario hücresine çatık kaşlı bir memurun girdiğini görünce, Freid</p>

  <p class="block">Muray'dan daha çok heyecanlanmadı. Zaman, okuyucuların bildiği olaylar dizisinin kendiliğinden çözüldüğü günün öğleden sonrasıydı. Bizimki kendi kendine:</p>

  <p class="block">- Hay kör şeytan! diye söylendi, ortalık gene biraz bulandı galiba.</p>

  <p class="block">Ve umursamadan memurun ardından yürüdü. Biraz sonra kendisini ciddi bir insan kalabalığı karşısında buldu.</p>

  <p class="block">Hepsinin en garibi biri:</p>

  <p class="block">- Bay Duble, diye söze başladı, bildiğiniz gibi, 148 numaralı ekspresin davası açılmıştır...</p>

  <p class="block">Filimario:</p>

  <p class="block">- Efendimiz beni bağışlasınlar, diye direndi, ben hücremde oturup dururken, işin aslını astarını öğrenemedim ki. 148 numaralı ekspresin başına ne geldiğini bilmiyorum.</p>

  <p class="block">Sayın bay:</p>

  <p class="block">- Peki, peki, diye alttan aldı. zaten bütün Amerika'da bunu bilmeyen bir siz kaldınız. Bilip bilmemenizin önemi de kalmadı artık. Suçlular değilse bile kazazedeler bulundu. Ve 148 numaralı ekspres olayıyla bir ilginiz bulunmadığı sabit oldu. Yalnız iş burada bitmiyor; iddia ettiğiniz gibi siz gerçekten namuslu bir insansınız, niçin Jeanette'deki kaçakçıları polise bildirmediniz?</p>

  <p class="block">Filimario'nun bunun, Ketty'ye duyduğu yakınlıktan ileri geldiğini söylemeye dili varmazdı. Sahici bir asilzade, sarışın bir dilberin yönettiği çetenin eline düştü diye ille de onlarla işbirliği etmiş sayılmazdı herhalde.</p>

  <p class="block">- Hem ben yalnız da değildim, diye ekledi Filimario.</p>

  <p class="block">Sayın bay:</p>

  <p class="block">- Öteki asilzadeleri hiç hesaba katma, diye sözünü kesti, ikisi de süzme aptal. Şimdi şu mesele var ortada: Sizin de öbür iki asilzadeyle bayan Troll gibi yüzen kahvede bulunduğunuz, elimizdeki kesin delillerle sabit oldu. O halde daha sonraki ifadenizde ne demeğe bir deniz kazası hikâyesi uydurdunuz; ne demeğe bayan Troll' e sizi tanımadığını söylemesi için akıl verdiniz? Daha ilk tevkifinizde kefalet verdiğine göre, bal gibi tanıyordu sizi.</p>

  <p class="block">Filimario lâfları biraz ağzının içinde geveledikten sonra:</p>

  <p class="block">- Bir karakter meselesi bu, dedi, ıssız bir adada birlikte günlerce kalınmış genç bir kızın şerefi söz konusu... Efendimiz beni anlarlar. İnsanlar kötü şeyler düşünmeğe fazlaca meyyaldirler.</p>

  <p class="block">Sayın bay başını salladı:</p>

  <p class="block">- Bay Duble, altı yüz milyondan usanarak kalkıp Amerikan polis teşkilatıyla eğlenmek niyetiyle buraya geldiğiniz gün gibi aşikâr. Her ihtimale karşı biz, bazı noktaları aydınlatıncaya kadar araştırmalarımıza devam edeceğiz. Artık çıkabilirsiniz ama, polisin göz hapsinde bulunacak ve her beş saatte bir gidip komiser Breter'e görüneceksiniz.</p>

  <p class="block5">***</p>

  <p class="block">Kendilerini sokakta bulunca Filimario, Pis ve Sett'e:</p>

  <p class="block">- Şimdi hapı yuttuk, dedi, bir mesleğimiz yok, üstelik her beş saatte bir gidip komiserin önünde boy göstereceğiz. Nasıl yapmalı ki? Gidip gelmede geçen zaman hesaba katılırsa, serbestliğimiz açık havada kodes oluyor. Noterimden ödünç para alayım bari. O da iki gündür gözükmüyor. Biraz garip doğrusu.</p>

  <p class="block">Pio Pis'nin iki doları vardı ve bir işe yarar diye kibarca takdim etti. O zaman Filimario, Settembre'ın kendisine söylemiş olduğu sözü hatırladı:</p>

  <p class="block">- Sizin bir çelebi olduğunuzu sanıp; dost diye bağrımıza bastık, diye bağırdı, meğer pis bir casusmuşsunuz: Yazıklar olsun size!</p>

  <p class="block">Zavallı Pis ağlamağa başladı.</p>

  <p class="block">- Bağışlayın, bay Duble, ben işi kötü niyetlerle yapmadım ki. Bunu isteyen bayan Troll.</p>

  <p class="block">- Şerefli mesleğiniz karşılığında kaç dolar alabiliyorsunuz bari?</p>

  <p class="block">- Ayda bir öpücük vâdetmişti ama, şimdi ikiye çıkardı, maaşıma zam yaptı.</p>

  <p class="block">Filimario ona aşağılıyarak baktı:</p>

  <p class="block">- Bay Pis, doğrusu siz aptalın birisiniz. Hödük bir kızın öpücüklerine kendini satan, paraya kendini satandan daha aşağılıktır.</p>

  <p class="block">Settembre araya girdi:</p>

  <p class="block">- Bir kahveye girsek daha iyi ederiz, dedi size söyleyeceğim bir fikir var.</p>

  <p class="block">Üç kafadar içeri girdiler ve tenha bir köşeye çekildiler.</p>

  <p class="block">- Pis, ver bakalım bana şu iki dolarını.</p>

  <p class="block">Pis söyleneni yaptı.</p>

  <p class="block">- Şimdi de bacağını ver.</p>

  <p class="block">Pis masanın altına eğildi ve gık demeden bacağını uzattı. Settembre bunu bir gazeteye sarıp sarmaladı, sonra garsonu çağırdı ve işini uydurdu.</p>

  <p class="block">Garsona:</p>

  <p class="block">- Her iki saatte bir bu baya bir bira getiriniz; parasını dönüşümde öderim, dedi.</p>

  <p class="block">Elindeki dolarlarla, Settembre ve Filimario, noter ile iki tanığın kaldığı otele geldiler. Hoppala! Noter gitmişti. Bizim iki kafadar, denizcilerin gelip onların eşyalarını aldıklarını ve paralarını verdiklerini öğrendiler.</p>

  <p class="block">Şaşkınlıktan aptala dönen Filimario:</p>

  <p class="block">- Denizciler mi? diye sordu, Biliyor musunuz, nasıl denizciler acaba?</p>

  <p class="block">Kapıcı:</p>

  <p class="block">- Yabancı denizcilerdi, dedi, İngilizceyi çat, pat konuşuyorlardı. Kazaklarında tuhaf bir ad taşıyorlardı.</p>

  <p class="block">Beyninden vurulmuşa dönen Filimario:</p>

  <p class="block">- Delfino mu? diye sordu.</p>

  <p class="block">- Galiba öyle: onun gibi birşeydi.</p>

  <p class="block">İki asilzade üzgün üzgün uzaklaştılar.</p>

  <p class="block">- Bu allahın kahrı kız son silâhımı da aldı elimden. Kimbilir nereye götürdü noteri?</p>

  <p class="block">Settembre ortaya bir fikir attı.</p>

  <p class="block">- Ajansta belki bize yardım ederler? Eh, fena fikir değildi. Peggy bizimkilerin geldiklerini görünce, sevinçten ağlamağa başladı ve iri yarı adam onlara ceplerindeki tekmil dolarları verdi. Bizimkiler durumu anlatınca Peggy onlara:</p>

  <p class="block">- Bizimle anlaşma yapın, dedi.</p>

  <p class="block">Bu ziyaretten hemen sonra, iki çelebimiz atladılar bir arabaya; ancak Pis'yi o bıraktıkları yerden alacak ve komiserlikte boy gösterecek zamanları vardı.</p>

  <p class="block">Komiserlikte, kendilerine bir kütük defterine imza attırdılar ve zamanı nasıl geçirdikleri hakkında inceden inceye hesap sordular.</p>

  <p class="block">Fil oralı olmadan:</p>

  <p class="block">- Gidip dolaştık, dedi.</p>

  <p class="block">Müfettiş:</p>

  <p class="block">- Doğru, diye onayladı: İlkin Swnik kahvesine gidip dostunuzu orada bıraktınız? Derken Guik oteline, oradan da onikinci caddedeki bir ajansa gittiniz. Bu akşam, New Bell otelinde kalacaksınız. Ben odaları kiraladım. Pencereler tel kafeslerle kaplanmıştır, böylesi daha iyi, sinekler girmez.</p>

  <p class="block">Komiserlikten çıktıklarında Filimario'nun içi kan ağlıyordu. Üç kafadar uzun süre sessizce yürüdüler; takip ediliyorlardı. İki polisin anlaşılması hiç de güç değildi; iki uğursuz surat; yanlarından geçerken küçük bir çocuk bile şöyle demişti: «Baksana be; işte iki polis», bu müthiş sıkıcı bir şeydi. Ajansla anlaşma yapmak için, hemen oraya gitmeleri gerekiyordu ama, polisleri huylandırmadan nasıl yapılırdı bu? Filimario hemen şöyle bir düşündü:</p>

  <p class="block">- Settembre, dedi, herifler otelin önüne gelince bir arabaya atla da onları parka götürt. Bir saat orada kal, tekfir otele dön.</p>

  <p class="block">Sett yola düştü ama aynasızlardan sadece biri peşine düştü.</p>

  <p class="block">Bay Pis şimdi bir başka arabaya atlayıp, şehrin ta öbür ucundaki bir yere, ne bileyim meselâ Castle Garden'e, bir saatliğine gezinti yapın.</p>

  <p class="block">Pis, işe yarayacağından dolayı sevinçli, Castle Garden'e doğru yola çıktı ve ikinci polis de şaşırıp kaldı. Fil' in mütevekkil bir şekilde otele girdiğini görünce, bir arabaya bindi ve Pis'nin peşine takıldı. En fazla iki dakika sonda Fil, simsarın yanındaydı.</p>

  <p class="block">Soluk soluğa:</p>

  <p class="block">- Sıkı bir şekilde polis tarafından takip ediliyoruz, dedi. Bu söze karşılık kapı gibi adam gülmeğe başladı.</p>

  <p class="block">Peggy'ye:</p>

  <p class="block">- Chico'yu çağırt, dedi, size gelince bay Duble, otelden bir yere kımıldamayınız. «Sun» un baskılarını almanız yeter.</p>

  <p class="block">Alnında bukleleriyle bir çocuk karıştı işe.</p>

  <p class="block">Ben o zamanlar gazetelerde yazı yazmıyordum. Yirmi iki kardeşten ayrı düşmenin kederi ile gurbetten gurbete dolaşan, Yüce Tanrı'nın âciz bir kulu, zavallı bir çocuktum. Filippo amcam hesabına çalışıyordum. Kaderin elinde bir oyuncaktım. Tesadüfler çiziyordu yolumu.</p>

  <p class="block">Kader bir gün, elbisesi fiyakalı bir adamın alnının bir kurşun menziline gelip girmesini ve bu kurşunun da benim tabancamdan çıkmasını istedi; ister istemez Meksika'dan New - York'a göç ettim. Ben, o zamanlar zavallı bir çocuktum: ne gelirdi elimden? Gelse gelse gazete satıcılığı. Ben de «Sun» satıyordum.</p>

  <p class="block">Simsar bana bay Dubleyi göstererek:</p>

  <p class="block">- İyi bak bu ağzı kalabalık herifin yüzüne, dedi, gazetesini senden alacak.</p>

  <p class="block">Ben de:</p>

  <p class="block">- Tamam, diye karşılık verdim.</p>

  <p class="block5">***</p>

  <p class="block">Fil yeniden otele döndü ve az sonra da Pis ile Sett, peşlerinde iki polis, çıkageldiler... İki saat sonra, gazete satıcılarının «son baskı! son baskı çıktı!» diye bağırdıkları işitildi. Fil kapının eşiğinden adımım attı ve orada «Sun» satıcısını buldu. Gazeteyi aldı ve tekrar içeri girdi.</p>

  <p class="block">Üçüncü sahifede iğne ile iğnelenmiş bir pusula vardı: «Hiç bir yenilik yok» Gece, ağır ve sıkıntılı geçti.</p>

  <p class="block">İlk sabah baskısında da ilgi çekici birşey yoktu. Ama öğle baskısında yürek oynatıcı bir haber vardı: «Bu akşam saat tam 8 de, arabaların durak yeri yakınında, Grant alanında olunuz. 471 numaralı arabaya binin, sonra öbür kapısından çıkarak bitişiğinde duran 525 numaralı arabaya geçiniz. O sizi buharlı küçük bir teknenin durup beklediği yere götürür. Saat 8.50 de hareket edecek Griling adlı bu tekneye bininiz. Beni hatırla. Öpücükler. Peggy».</p>

  <p class="block">Fil kâğıt parçasını iyice yırtarak:</p>

  <p class="block">- Güzel! dedi.</p>

  <p class="block">Otelde, yemek sırasında, bir garson yemeğini hazırlarken gelip Fil'e usulca, sarışın bir kadının, akşam saat 7 de balo gecesi karşılaştıkları evin tam karşısına düşen kahvede kendisini beklediğini söyledi. Olsa olsa bu Ketty olabilirdi. «Pis'ye dikkat etmeliyim» dedi içinden, Fil.</p>

  <p class="block5">***</p>

  <p class="block">Komiserliği yokladıktan sonra bizim Fil, Settembre' dan Pis'yi hareketsizleştirmesini istedi. Sett, kendi metodunu kullanarak tahta bacağı çıkarttı, bir gazeteye sarıp sarmaladı ve paketi koltuğunun altına sıkıştırdı. Sonra Fil' in peşine düştü, yolda giderken Fil ona; bütün meseleyi sayıp döktü. Şimdi bir taşla iki kuş vuruyorlardı. Pis'yi etkisiz hâle getirmişlerdi, üstelik bir polisi de ona bağlamış oluyorlardı.</p>

  <p class="block">Bayan Thomson’un evinin önüne geldiklerinde bizim iki kafadar karşıki kahveye daldılar ve ferahlatıcı içkiler istediler. İçeride bir orkestra ve onun çıkardığı korkunç bir gürültü vardı. Sigara satan genç kız, esmer güzeli bir parçaydı ve kimse ona sarışın Ketty'dir diyemezdi.</p>

  <p class="block">Buna rağmen Ketty'ydi.</p>

  <p class="block">Ketty'nin uzattığı sigara paketini alırken Fil:</p>

  <p class="block">- İşler tıkırında gidiyor, bu akşam saat 8 de Grilinge biniyorum, dedi.</p>

  <p class="block">Ketty:</p>

  <p class="block">- Bunlar daha iyileridir, dedi; elli dolar herbiri. İnsan alınca böylelerini almalı, sanki define.</p>

  <p class="block">Herşey çok tabii bir şekilde geçti.</p>

  <p class="block">Kaldırıma çıktıklarında Fil; Settembre'a:</p>

  <p class="block">- Bu küçük yaman doğrusu! dedi. Polisin; bizi yerleştirdiği yeri öğrenmek için ne dümenler çevirdiğini Allah bilir.</p>

  <p class="block">Settembre heyecanlanmıştı:</p>

  <p class="block">- Şu anda beni seven bir kadın bulsaydım, kendimi dünyanın en güçlü insanı sayardım.</p>

  <p class="block">Fil gülümsedi:</p>

  <p class="block">- Evet, sen öyle sayardın, ama doğrusu, en zayıf kişisi olurdun, dedi.</p>

  <p class="block">Bundan hiç bir şey anlamayan Sett:</p>

  <p class="block">- Eh, belki öyledir; dedi. Neyse bunda da bir hayır vardır.</p>

  <p class="block">New - York, 1885yılında, bugünkü gibi değildi. Geniş bir şehirdi ama yoğun bir şehir değildi. İstediğiniz yere gidecek taşıtı hemen bulamazdınız. Yürümek de fazla zaman kaybettiriyordu. Tesadüfün bir cilvesiyle, araba bulmaları Fil ile Sett' in çok işine yaradı. Saatin 7,40 olduğunu gördüklerinde, daha yarı yoldaydılar. Geriye tam Grant alanına varılacak zamanları kalmıştı.</p>

  <p class="block">Gerçekten, saat tam 8 de, Grant alanına, 471 numaralı arabanın önünde indiler. Fil saatini çıkardı ve kendilerini takip eden polise işittirmek için yüksek sesle:</p>

  <p class="block">- Eyvah, dedi, saat tam sekiz olmuş; hemen otele dönmeli... Bir arabaya binelim.</p>

  <p class="block">471 numaralı, açık arabaydı. Fil ile Sett hemen bindiler ve küt diye kapıyı kapadılar.</p>

  <p class="block">Arabadaki adam:</p>

  <p class="block">- Evet, adres beyim, dedi.</p>

  <p class="block">Fil:</p>

  <p class="block">- Otel New Bell, diye bağırdı.</p>

  <p class="block">Ve hemen, yandaki 525 numaralı arabaya geçen Sett'e katıldı.</p>

  <p class="block">Bizimkiler bir köşeye çekilince, 471 numaralı araba nın, arkasında polisin binmiş olduğu başka bir arabayla yola çıktığını gördüler. Üstlerinden bir yük kalkmış gibi içleri rahatladı.</p>

  <p class="block">Son hızla epey yol almışlardı ki, önlerinde denizin parladığını gördüler. Arabadan yere sıçradılar ve oradan da hop buharlı gemiye.</p>

  <p class="block">Fil ile Sett rahat bir nefes aldıklarında gemi çoktan limandan uzaklaşmış oluyordu.</p>

  <p class="block">- Allah bir saat daha yardımını bizden esirgemezse, artık ne bu şehirden söz edildiğini işiteceğiz, ne de bu uğursuz kızdan, diye içini çekti.</p>

  <p class="block">Tam bu sırada, yanlarında, bir gemici belirdi.</p>

  <p class="block">Bayan Troll sizi arka küçük salonda bekliyor efendim.</p>

  <h1 class="block2" id="sigil_toc_id_20">XX.</h1>

  <p class="block">Filimario ürperdi:</p>

  <p class="block">- Ne dediniz?</p>

  <p class="block">Filimario'nun acayip şekilde bakan gözlerinden korkup bir adım geri çekilen denizci:</p>

  <p class="block">- Bayan Troll sizi küçük salonda bekliyor: yemek hazırmış, diye tekrarladı.</p>

  <p class="block">Settembre ortaya bir fikir attı:</p>

  <p class="block">- Gene limana dönelim isterseniz; ben kendi hesabıma kabul edebilirim bunu.</p>

  <p class="block">Filimario:</p>

  <p class="block">- Ben de öyle, dedi. Ama üçüncü sefer liman polisine yakalanmak da başka bir belâ. Bu, işe tüy dikmek olur. Gidip yemek yiyelim bari.</p>

  <p class="block">Settembre:</p>

  <p class="block">- Böylesi belki de daha iyi, diye onayladı, deniz havası iştah açarmış.</p>

  <p class="block">İki yoldaş Clo'nun adamını takip ettiler. Bir kapı açıldı ve güverte birden bire ışıkla doldu. Deniz hayvanları, kristal takımlar ve çiçeklerle donatılmış küçük orta masa bir şaheserdi. Clotilde, biri al biri sarı iki gül demeti arasında belirdi. Bu özene bezene yapılmış bir kamara yatağıydı.</p>

  <p class="block">Clo sevimli sevimli:</p>

  <p class="block">- Hayırlı geceler bay Duble, size de bay Nort, dedi. Girin, girin içeri, bay</p>

  <p class="block">Pis.</p>

  <p class="block">Settembre göz altından Filimario'ya baktı. Kaçma telâşı arasında, Pis'yi unutup gitmişlerdi. Settembre koltuğunun altında Pis'nin bacağının varlığım hissetti ve bozuldu. Filimario'nun da kaşları çatıldı.</p>

  <p class="block">Küplere binen Clotilde:</p>

  <p class="block1"><span class="calibre4">-</span> Pis nerede? diye sordu.</p>

  <p class="block">Filimario başını öne eğdi, Sett de tavana baktı.</p>

  <p class="block">- Bay Pis nerede? Ne oldu ona? Allahaşkına, söyleyin!</p>

  <p class="block">Clotilde'nin üzüntüsü yalancıktan değildi ve Sett salakça bir hareketle işi hepten berbat etti. Paketi açtı ve Pisin bacağı göründü.</p>

  <p class="block">- Ben diye geveledi.</p>

  <p class="block">Ama arkasını getiremedi, Clo bir yaygara kopardı ve kendini arkaya attı.</p>

  <p class="block">- Siz öldürdünüz onu! Korkunç şey. Benim hesabıma çalıştığını anladınız, öldürdünüz onu!</p>

  <p class="block">- Bayan Troll, Pis'yi öldürdüğümüzü söylerken, hiç şüphesiz işi büyütüyorlar: Sizce de öyle değil mi, bay Sett ?</p>

  <p class="block">Sett tahta bacağa tak tak vurarak:</p>

  <p class="block">- Ben.... Ben de aynı fikirdeyim, diye karşılık verdi. Bay Pis'nin et ve kemikten müteşekkil kısmı şimdi, New Bell otelinde. Unutmuşuz onu.</p>

  <p class="block">Clotilde kendini kızgın ve biraz da gülünç buldu.</p>

  <p class="block">- Bay Pis'nin tahta bacağı olduğunu bilmiyordum, dedi. Ama ne olursa olsun, kibar bir insanı, kader yoldaşı sayılan arkadaşlarının bir bacağı eksik olarak tek başına bırakmaları, kibar bir hareket sayılmaz herhalde.</p>

  <p class="block">Fil:</p>

  <p class="block">- Böyle olsun istemezdik, ama oldu bir kere, dedi. Grilling'e kaçmanın, sizin pek gözde adamınızın işine geleceğinden hiç şüphemiz yok. Bay Pis'nin sizin hesabınıza, dolgun bir ödül karşılığı çalıştığım biliyorduk: Ayda bir öpücük. Hareket saatine kadar Pis'yi yerinde çivilemeğe karar verdik: sonra da son dakikada, zaman darlığı yüzünden unuttuk zavallıyı. İşte hepsi bu. Fakat, sizi temin ederim ki, diye ekledi Filimario, kendi kaderimi onunkiyle seve seve değiştirir, tek sizinle bir arada bulunmaktansa, bütün Amerika polisleri tarafından yakalanmış olmayı tercih ederdim.</p>

  <p class="block">Clotilde tekrar aklını başına topladı.</p>

  <p class="block">- İşte gene insanların nankörlüğü, diye içini çekti. Bereket aklı başında bir insanım da sizin ukalalığınıza kulak asmıyorum. O uğursuz talihinizden sizi çekip çıkardımsa bu, kendi merhametimden.</p>

  <p class="block">Clotilde yerine oturdu ve iki asilzadeye yer gösterdi. Sevgili hoştu, şaraplar nefis. En mesleğine bağlı papazlar bile dinden çıkabilirdi bu sofrada. Ama nedense bizimkilerin konuşmaları birbirlerini iğnelemekle geçti.</p>

  <p class="block">Enfes yemeğin üstüne kahve de gelince Clotilde, - en iyisi de buydu galiba -Sett'e döndü ve gülerek ona dedi ki:</p>

  <p class="block">- Bunca yorgunluktan, heyecandan sonra, bay Settembre, sıcak bir yatak en arzulanacak şeydir, bunu biliyorum. Onun için izin istemekte sıkılmayınız. Odanız hazır.</p>

  <p class="block">Settembre hemen anladı, tekrar tekrar teşekkür etti, ayağa kalktı ve kapıya doğruldu. Sonra fikrini değiştirdi: bir şey unutmuştu.</p>

  <p class="block">Tahta bacağı almağa yönelen Sett'e Fil:</p>

  <p class="block">- Bay Settembre, dedi, bayan Troll'e, bay Pis'nin yokluğunda, gene bay Pis'nin tahta bacağına maaş vermek isteyip istemediğini sorarsanız, iyi edersiniz. Ayın sonundayız, zavallı tahta bacak ta, bu öpücüğü hak etti doğrusu!</p>

  <p class="block">Settembre kibar bir çocuktu: adı geçen tahta bacağa, küçük bir tekme savurarak dışarı çıktı.</p>

  <p class="block">Ortalık gene süt-liman olunca, Clotilde bir gül aldı ve o gülü yavaş yavaş o güzelim burnuna yaklaştırdı. Besbelli konuşmağa yelteniyordu ama Fil ağzını açmasına zaman bırakmadı.</p>

  <p class="block">Hafif bir sesle:</p>

  <p class="block">- Bayan Trol!, dedi, artık muzipliğiniz; irice zevkiniz ve onurunuz yüzünden fazlaca uzadı. Hattâ ölçüyü kaçırdı bile diyebilirim. Bu yüzden işin sürmesi ikimiz için de kırıcı olacaktır. Bu son firar için yapılan korsanlıkta sizi suçlandırmak istemiyorum: Gerçekten bu bizi karışık bir belâdan kurtardı. İyice düşününce anlıyorum ki; bir ekspresin çalınması gibi saçma sapan bir suçlama, sizden çok bizim başımızı belâya saracaktı.</p>

  <p class="block">- Pek öyle değil, bay Duble, dedi. Benim de başım belâya girecekti: avukat Smitson'un tesirinde kaldım, Siz uzun zamandır Amerika'nın en namlı insanı oldunuzsa, bunu size bağlıyan benim...</p>

  <p class="block">Filimario kendisini zor tuttu: bu kız onu çileden çıkarmak için yaratılmıştı.</p>

  <p class="block">- Güzel; bu biçim kahramanlıktan ibret alalım da, artık son verelim bu oyuna: bu işin tadı kaçtı, bayan Troll! Terbiye sınırlarını aşmak istemiyorsanız, kaptanınıza Nevaslippe'e yol alması için emir veriniz. Şu andan tezi yok, Pis'nin, iki tanıkla noterimin zararlarını ödeyiniz. Artık sonra, gönlünüz neresini isterse oraya, cehennemin dibine bile gidebilirsiniz.</p>

  <p class="block">- Kibarların dilinde yeri olmayan sözlerinizi işitince, bir Duble'nin çileden çıktığını görüyorum da duyduğum memnuniyeti anlatmağa kelime bulamıyorum. Bay Duble, bir hamal gibi konuşuyorsunuz. Size hemen şunu söyliyeyim ki,</p>

  <p class="block">Nevaslippe'e gitmemeğe bilhassa dikkat ediyoruz. Bir yelkenli gemide bulunuyoruz, böyle bir yolu göze almak çok tehlikeli olur. Bundan başka, oyuna son vermemi istiyorsunuz; iki şartım var: Ya şimdiye kadar bana yaptığınız küstahlıklar için benden yana yakıla özür dileyeceksiniz, ya da evleneceksiniz benimle.</p>

  <p class="block">Filimario:</p>

  <p class="block">- Sizinle evlenmektense, on damacana hintyağı içerin daha iyi! Diye bağırdı.</p>

  <p class="block">- Ne demek istediğinizi anlıyorum. Ama tarihi hintyağı şişesini yanında taşıyan noteri nerelerde bulacaksınız? Bu sayın noter şimdi yolculuk etmede; güzel manzaralar görmede. Deniz engindir. Günün birinde ona rastlayıp rastlamıyacağınızı Allah bilir. Bay Duble, Arjantin'e gidiyoruz şimdi. Orada benim yığınla dostum var, benim açımdan işler kolaylaşacak ; bay Duble. Yelkenleri suya indireceğiniz anı bekliyeceğim. Benimle evlenmeniz beni o kadar mutlu kılacak ki.</p>

  <p class="block">Filimario, yavaş yavaş ayağa kalktı. Bir Dubleler alayı, temiz soylu şövalyelerden ve kibarlardan kurulu bir birlik, kızgınlıklarını avaz avaz bağırarak gözlerinin önünden geçtiler, kendisini de aynı şekilde düşündü bir an: ellerini Clotilde'in yumuşak saçlarına doluyordu, kızı yere yıkıyordu ve okkalı bir tokat aşk ediyordu... Clotilde gık demiyor, bağırmıyordu; dehşet içinde, kamaranın kuytusuna doğru geri geri kaçmağa çalışıyordu.</p>

  <p class="block">Bu sırada Grilling birden sarsıldı, güvertede bir cehennem gürültüsüdür koptu. Kapı açıldı ve eşikte, ellerinde tabanca Ketty göründü.</p>

  <p class="block5">***</p>

  <p class="block">Bu hikâye sağlam bir mantık üzerine kuruludur. Sarışın kaçakçı gökten inmedi şüphesiz; hattâ, tesadüfün kanadına da binip gelmedi. Giriling'in saat 8.30 da New - York limanından demir aldığı akşam saat 9 da güzel sarışın (kahvedeki işini bitirir bitirmez sarışın olmuştu) Ketty, büyük Mog holünde Giorgino'yla keyifli keyifli çene çalıyordu.</p>

  <p class="block">Giorgino tepeden inme:</p>

  <p class="block">- İçim rahat, dedi, bu allahın belâsı kız en sonunda yakamızı bıraktı. Adı etrafında kopan gürültüden sonra, polis gık demeden New - York'tan uzaklaşmağa onu ikna etti. Ben de, onun için güzel bir yelkenli kiraladım, artık akşam Arjantin'e gidiyor. Yarım saattir yolda olmalı.</p>

  <p class="block">Ketty şiddetle biçarenin kolunu yakaladı.</p>

  <p class="block">Korkunç bir kuşkuya kapılarak:</p>

  <p class="block">- Yelkenlinin adı ne? diye sordu.</p>

  <p class="block">Giorgino sakin sakin:</p>

  <p class="block">- Grilling, dedi.</p>

  <p class="block">Sonra zavallı Giorgino, hiçbir şey anlamamağa başladı artık. Bileği Ketty'nin bir pençe gibi kuvvetli elinde kendini, bir anda dört atla çekilen, neden olduğu bilinmeksizin sağa ve sola yalpa vuran, bir arabada, derken bir trende, daha sonra da geceye gömülmüş, ıssız sokaklar arasında dolu dizgin giden bir başka arabada buldu. En son, ay altında pırıl pırıl bir deniz gördü; bir soru sormak için ağzım açacaktı ki, Ketty'nin deli gibi bir kapıya saldırmasıyla açması bir oldu; ve yirmi davudi ses bir ağızdan gürledi:</p>

  <p class="block">- Reis!..</p>

  <p class="block">Artık Giorgino, soyu temiz asilzade, Wlexton'lu kaçakçıların yatağındaydı</p>

  <p class="block">Reis Bill'e:</p>

  <p class="block">- Jeannette'nin kazanları yanıyor mu? diye sordu.</p>

  <p class="block">- Yanıyor Ketty: Yola mı çıkacağız?</p>

  <p class="block">- Evet, adamları gemiye yerleştir; kazanları ateşlet, Grilling'e yetişmeliyiz.</p>

  <p class="block">Dehşete düşen Bili:</p>

  <p class="block">- Ama nerede bulacağız bu yelkenliyi? diye sordu.</p>

  <p class="block">Ketty kükredi:</p>

  <p class="block">- Denizde; ya nerede olsun istiyorsun, aptal? Saat sekiz buçukta New York'tan demir almış. Arjantin'e gidiyormuş. Şimdi saat onbuçuk İki buçuk saat içinde, pek fazla yol alamaz. Yol kıyıyı izliyor; diklemesine gidersek ona yetişebiliriz.</p>

  <p class="block">Kimi durumlarda Giorgino, bir koltuğa oturur ve susardı. Ortada koltuk olmadığından kendine şimdi sâdece susmak düşüyordu. Ketty'i yalnız bırakmadı ve tek lâf söylemeden Jeannette' e bindi! Ketty birden suratına doğru bir tabanca uzatınca, sapsarı kesilerek ve kollarını kaldırarak:</p>

  <p class="block">- Ketty, seni seviyorum... dedi.</p>

  <p class="block">Ketty:</p>

  <p class="block">- Hani bunu söylemenin tam da sırası ya, dedi! Al şu tabancayı bakalım; ihtiyacımız olacak.</p>

  <p class="block">Giorgino gene:</p>

  <p class="block">- Ne yapacağız? diye geveledi.</p>

  <p class="block">- Rampa edeceğiz Griling’e.</p>

  <p class="block">Ketty bir Kurtarıcı Meleğe benziyordu. Giorgino halat yığınının üzerine çömeldi ve başım iki eli arasına aldı.</p>

  <p class="block">Tabancaya lüzum kalmadı: dümenci dışında, Grilling teknesinde herkes uyuyordu. Ketty peşinde Giorgino ile onbeş kaçakçı, bir çırpıda, yanına kadar sokuldukları, Grilling'in güvertesine atladılar, sonra arka salonun kapısına yürüdüler, bir tekmede kapıyı açtılar.</p>

  <p class="block">Tabancasını çekerek alaylı alaylı:</p>

  <p class="block">- Akşamlar hayrolsun, bayan Troll dedi. Siz iyi bir milyoner olabilirsiniz ama ben de iyi bir korsanımdır ha. Böyle bir yanaşma hareketini Morga<sup class="calibre2"><sup class="noteref" id="back_note_10"><a class="calibre3" href="../Text/index_split_011.html#note_10" title="10">10</a></sup></sup> bile yapmadı ömründe.</p>

  <p class="block">Clotilde kapı aralığında başları gözüken adamlar gördü: yüreği ağzına geldi.</p>

  <p class="block">Ketty:</p>

  <p class="block">- Bili, dedi, sen tayfayı ayarla. Herşey sessizce olup bitmeli; kimsenin burnu bile kanamıyacak.</p>

  <p class="block">Bili:</p>

  <p class="block">- Peki, diye karşılık verdi. Zaman geçirmek için köşe kapmaca oynarız.</p>

  <p class="block">Ketty arkasını dönmeksizin:</p>

  <p class="block">- En ufak bir hata istemem, diye bağırdı. Jeannette'i ve Grilling'i birbirinden yirmi metre aralıkla ilerlet. Kıyıya pek yakınız, her an bir tehlike doğabilir.</p>

  <p class="block">Bu sırada Giorgino usulca içeri süzüldü. Clo'nun kamarasında bir koltuk vardı. Giorgino oturdu ama susmağa hiç de devam etmedi. Kendim ne de olsa rahata ermiş hissettiğinden:</p>

  <p class="block">- Oh! dedi.</p>

  <p class="block">Filimario, ilk şaşkınlık anını geçirince, Ketty'e döndü.</p>

  <p class="block">Mert mert:</p>

  <p class="block">- Ketty, dedi, hoş bir kadınsınız. Kimin yerinde olmak istersiniz deseler, tereddütsüzce sizin o cesur kalbinizi fethetmesini bilen bay de Lunebell'in adını söylerdim. Bana kalırsa siz, kendinizi kontes diye tanıtamazsınız, kaçakçı camiasına bir hakarettir bu.</p>

  <p class="block">Ketty hafiften kızardı.</p>

  <p class="block">Filimario eğilerek:</p>

  <p class="block">- Size olan minnettarlığım sonsuzdur, güzel sarışın korsan, diye ekledi. Giorgino, heyecandan ve gururdan kendini kabına sığamaz hissediyordu: Koruyucu Melekle nişanlanmış sayılırdı.</p>

  <p class="block">Bu arada Clotilde, ancak aklını başına toplayabilmişti. Ve usul usul, alaylı iltifatlar ve iğneli sözlerle o meşum tuzaklarından birini kurmağa hazırlanıyordu. Pek hoş bir sürpriz bu, diye başladı...</p>

  <p class="block">Ama Ketty konuşmasına imkân vermedi.</p>

  <p class="block">- Bayan Troll, şimdi gevezelik etmenin sırası değil. Şu an, emir veren benim, size şunu da haber vereyim ki çocukça oyunumuz artık sona erdi. Şimdi doğru Nevaslippe'ye... Bay Dubleye gelince, gönlünün çektiği yere gidecek. Hiç bir itiraz yok.</p>

  <p class="block">Bir yandan bunları derken Ketty, bir taraftan da tabancasını oynatıp duruyordu, ve Clo korkudan sapsarı kesilerek, boyun eğdi. Sonra hıçkırığa boğuldu. Ketty Clotilde'e kulak asmaksızın Filimario'ya:</p>

  <p class="block">- Evet, şimdi biz ne yapacağız? diye sordu.</p>

  <p class="block">- Herşeyden önce bir çomakla oynar gibi oynadığınız şu tabancayı biryana bıraksanız iyi olur.</p>

  <p class="block">Ketty gülümsedi ve tabancayı cebine soktu. Fil bir an düşünceli düşünceli durdu, sonra mütebessim, Ketty'ye döndü, öyle ya, işin püf noktasını bulmuştu.</p>

  <p class="block">Ama tam bu sırada, tüyleri diken diken olmuş, sırtında robdöşambrıyla Settembre göründü.</p>

  <p class="block">- Bay Fil, korsanlar!</p>

  <p class="block">- Evet bay Sett, yanılmıyorsunuz. Şu koltuğa oturun da dinlenin. Fazla heyecanlanmışa benziyorsunuz.</p>

  <p class="block">Sett korka korka Kettye baktı.</p>

  <p class="block">- Gene mi?... diye sordu.</p>

  <p class="block">Filimario:</p>

  <p class="block">- Hayır, dedi; bu sefer bizden yanalar. Sonra da düşüncesini bir bir anlattı.</p>

  <p class="block">- Bay Sett ile ben Nevaslippe' e dönmeliyiz artık. Bay Pis' in bacağına gelince, bacağı konsolosa bırakırız, konsolos da, dönüşünde bu bacağın sahibinin yurda iadesi için gerekli tedbirleri alır. Nevaslippe’le Grilling'le varmak mümkün; şimdi kala kala Delfino yatında yolculuk eden noter Diks'le iki şahidi ele geçirmek kalıyor. Deniz kıyılarında yalpa vurup durması gereken Delfino'yu bulmayı ben alıyorum üzerime. Delfino'yu bulmak için, Sett'le birlikte Grilling’i terkedecek, sonra da Nevaslippe'e doğru yola çıkacağız. Ketty ile Giorgino, New York’a kadar, bayan Troll'e göz kulak olurlar herhalde. Ketty başını salladı:</p>

  <p class="block">- Peki ya yirmi adamım?</p>

  <p class="block">Giorgino:</p>

  <p class="block">- Adamlar geriye gönderilebilir, dedi, Zahmetlerinin karşılığını ödemeye hazırım. Peki ama, Ketty, New-York' ta ne işimiz var bizim? Benimle birlikte Nevaslippe'e dönsen olmaz mı?</p>

  <p class="block">Ketty, bir Giorgino'ya bir Filimario'ya baktı. Filimario onayladı.</p>

  <p class="block">- Pek hoş bir fikir, bay de Lunebelle! dedi. Öyleyse ben tasarımı değiştiriyorum. Yirmi adamı hemen geri gönderip, sonra bulana kadar hep birlikte Delfino'nun peşine düşeriz, artık bayan Troll de canı ne isterse onu yapsın.</p>

  <p class="block">Ketty hiç bir şey anlamamıştı; bir Giorgino'ya bir Filimario’ya baktı.</p>

  <p class="block">Filimario sarışın korsana:</p>

  <p class="block">- Yeni bir hayat bu, dedi, sakin macerasız bir hayat.</p>

  <p class="block">Heyecana kapılmış bulunan Ketty:</p>

  <p class="block">- Evet, gerçi öyle, diye kekeledi.</p>

  <p class="block">Yirmi kaçakçının basıp gitmesini dört gözle bekleyen Giorgino:</p>

  <p class="block">- Acaba, bu adamların her birine, yüz dolar versek yeter mi? diye sordu.</p>

  <p class="block">Ketty:</p>

  <p class="block">- Şu düşündüğün şeye bak! elli dolar yeter, diye karşılık verdi; paramızı çarçur etmeğe başlama.</p>

  <p class="block">Giorgino cebinden sevinçten eli titriyerek, elli dolarlık yirmi banknot çıkardı ve bunları Ketty'e uzattı.</p>

  <p class="block">Ketty dışarı çıktı ve Biil'i çağırdı:</p>

  <p class="block">- Bili, çocukları al ve istediğin yere yollan. Artık ayrılıyoruz. Al sana beş yüz dolar. Adamlarını eğlendirirsin. Ben ise (parsayı topluyorum, diye düşündü) burda kalıyorum.</p>

  <p class="block">Beş yüz dolan görünce Bili gık bile demedi. Adamlarını topladı.</p>

  <p class="block">- Çocuklar, dedi, iş yokmuş. Artık hafiften yola koyulalım. Ketty sizi düşündü de kendi kesesinden ellişer dolar verdi. Gidip çekin kafaları; Jeannette'te kalan beş arkadaşınıza da haklarını verin.</p>

  <p class="block">Jeannette' in güvertesine çıkan tayfalara, öbür beş azılı işin nasıl gitmiş olduğunu sordu.</p>

  <p class="block">- Bok, dediler, hiç iş yok. Bir bardak içki parası bile geçmedi ele. Jeannette gözden kaybolunca Giorgino rahat bir soluk aldı. İşte o zaman Clotilde'in çenesi açıldı. Patiska mendilini ağızına kapayıp hafiften esneye esneye:</p>

  <p class="block">- Bu kadar karışık işlerden sonra, bir parça baş dinlemek fena gelmez size, dedi. Böyle temiz bir işi bırakmak doğrusu yazık; haydi iyi geceler.</p>

  <p class="block">Filimario:</p>

  <p class="block">- Bayan Troll, dedi, gevezelik etmeği bırakalım. Delfino'nun tam nerde olduğunu söyleyin bize.</p>

  <p class="block">Clotilde uzaklaşırken:</p>

  <p class="block">- Ah! bunu anlatmak o kadar uzun sürer ki! Diye içini çekti. Başlıbaşına bir hikâyedir o.</p>

  <p class="block">Ağızından lâf kaçırmağa niyetli gözükmüyordu. Ama Clotilde eşikten geçmeğe davrandığı zaman, Ketty yolunu kesti.</p>

  <p class="block">- Özür dilerim, bayan Troll, kamaranızda yatmama müsaade eder misiniz? Bunca erkek içinde, tek başıma kalmama gönlünüz razı olmaz herhalde!</p>

  <p class="block">- Çok müteessirim bayan Ketty, kamaramdaki ikinci yatak oda hizmetçime aittir.</p>

  <p class="block">- A, o işin halli kolay: ben sizinle aynı yatakta uyurum, olur biter.</p>

  <p class="block">Sesi yamandı ve iki düşman ortaklaşa yataklarına çekilmek üzere, uzaklaştılar.</p>

  <p class="block">Sett:</p>

  <p class="block">- Amma da iş ha!...</p>

  <p class="block">Giorgino:</p>

  <p class="block">- Kadının kadına yüzü tutmaz, dedi. Clotilde, Ketty'yi kırmayacaktır bana kalırsa.</p>

  <p class="block">Fil ağzını açmadı ama dudaklarında alaycı bir gülümseme vardı. Az sonra Ketty geri geldi:</p>

  <p class="block">- Bayan Troll, doğruca Blets'e gidersek yarın Griling' in Delfino'ya varacağını bana nazikâne bir şekilde söyledi. Allah rahatlık versin baylar, bay bay Giorgino.</p>

  <p class="block">Giorgino sevinçle:</p>

  <p class="block">- Demedim mi ben size? Clotilde kötü kız değildir yeter ki söyletmesini bilin.</p>

  <p class="block">Bu sırada Clotilde, yatağında karın üstü — yani Ketty' nin kendisine uygun gördüğü tek şey şekilde — yatmış, öbür uçta sereserpe uzanmış bulunan yatak komşusuna kızgın kızgın çıkışıyordu.</p>

  <p class="block">- Nevaslippe'te, tevkif ettireceğim sizi.</p>

  <p class="block">- Bayan Troll, hele bir oraya varalım, bunu o zaman düşünürüz yavrucuğum, sorduklarıma uslu uslu cevap vermiş olsaydınız, şimdi bu tuhaf duruma düşmezdiniz.</p>

  <p class="block">Bir bacağım karyolaya bağlı uyumak istemiyorum ben, diye bağırdı.</p>

  <p class="block">Ketty sakin sakin:</p>

  <p class="block">- Yoksa hiç uyuyamazsınız, diye karşılık verdi. Ve ışığı söndürdü.</p>

  <p class="block">Ertesi sabah Grilling Delfino'ya yetişti.</p>

  <p class="block">Clo alaylı alaylı gülerek:</p>

  <p class="block">- Artık kim emir verirmiş görürüz, dedi, Delfino'nun kaptanı kime boyun eğecek, anlarsınız şimdi!...</p>

  <p class="block">Ketty kederli kederli sokuldu Clo'ya. Bir havlu alarak:</p>

  <p class="block">- Yufka yürekli bir kadın için, böyle sevimli bir kızın ağzını tıkamak doğrusu güç bir iş, diye içini çekti. onu, yatağına yatırdı ve adamakıllı tartakladı.</p>

  <p class="block">Az sonra Clotilde hıçkırarak:</p>

  <p class="block">- Ketty, dedi, beni Delfino'da bırakın. Filimario'yu seviyorum. Onu sevdiğim için bütün bunları yaptım ben. Merhamet edin, Ketty...</p>

  <p class="block">Ketty havluyu bir yana attı. Sesini yükselterek:</p>

  <p class="block">- Bayan Troll, dedi, sizi Delfino'ya alacağım; ama gene o oyunlarınızdan birini oynarsanız, iki gözüm kör olsun ki atarım sizi denize.</p>

  <p class="block">Bu söz üzerine Clo, gözleri yaşlı bir yüzle, Ketty' ye baktı. Acı acı:</p>

  <p class="block">- Teşekkür ederim, bayan Ketty, dedi.</p>

  <p class="block">Sarışın kaçakçı kızararak arkasını döndü.</p>

  <p class="block">Hay kör şeytan! Şimdi duygulanmanın sırası değildi!</p>

  <p class="block">Grilling New - York'a döndü. Delfino gene denize açıldı.</p>

  <p class="block">Kaptan gelip bayan Troll' e emirlerini sordu. Ketty yan gözle Clo'ya baktı. Clo önüne bakarak:</p>

  <p class="block">- Tam yol, Nevaslippe:</p>

  <p class="block">Noter Diks'le iki tanık, Filimario'yu tekrar gördükleri zaman pek heyecana kapılmadılar.</p>

  <p class="block">Noter çekinerek:</p>

  <p class="block">- Şef, bu kodes oyunu memleketimizde de devam edecek mi? diye sordu. Filimario gülerek:</p>

  <p class="block">- Bilmiyorum, dedi.</p>

  <p class="block5">***</p>

  <p class="block">Ve bu garip hikâyenin başında olduğu gibi şu an gene Delfino'da bulunuyoruz. Yalnız Pis eksik. Eh onun da bacağı, otel borcunu ödeyecek kadar dolara, herkesin selâm ve sevgisi de eklenerek, Griling’le New-York’a yollanmış durumda.</p>

  <p class="block">Ketty, çoktan Clotilde' i bir yana bırakmıştı. Artık yalnız Giorgio'yu düşünüyor, zaman zaman denize bakıyor: Amerika uzaklarda kaldıkça, eski maceralı günlerin hâtırasının da hafızasından silinip gittiğini hissediyordu. Giorgino, yanında oturup susmada; ama işte bu kere iyi ediyor susmakla.</p>

  <p class="block">Settembre kaptanın kamarasına kapağı atmış; zar oynuyor ve kazanıyor, bir kumarbaz gibi durmadan kazanıyor. Noter ile iki tanık kestiriyorlar, yiyip içip gene gövdeyi deviriyorlar.</p>

  <p class="block">Clotilde kamarasından dışarı çıkmıyor: yüreciği yaralı. Hayat Nevaslippe'de bırakılan yerden başlayacak. Filimario'yu görecek ara sıra: o ise hiç oralı olmadan kendisini selâmlayacak. Olaylar kendi akışı içinde sürüp gidecek Kader yüz çevirmişti kendisinden.</p>

  <p class="block">Ya Filimario? Filimario da üzgün. Sözün kısası Filimario, dünyanın en kederli insanı. Çelik gibi sert yaratılışının kurbanı. O da Nevaslippe hayatını görür gibi oluyor. Issız sokaklar, ağızlarından dirhemle lâkırdı çıkan insanlar: bütün bunlar müthiş Hintyağı kokuyor. Bitmiştir serüven. Clo gene bayan Troll olup çıkmıştır, dünyalığı bol mirasçı olmuştur. Gezintide, balolarda ve yarışlarda görülen delişmen genç kız olmuştur. Zavallı çılgın kız! Filimario az da olsa yumuşuyor. Clotilde kendisini gerçekten seviyorsa, pek acı bu. Filimario:</p>

  <p class="block">- Umalım ki bana ciddi olarak gönül bağlamamış olsun, diye düşünür. Yat gündüz güneş, gece ay altında yol alıyor; sessiz sessiz yemek yeniyor,</p>

  <p class="block">Clotilde bütün bakışlardan kaçıyor: sanki suç işlemiş bir okullu kız gibi. Nihayet bir akşam, kaptanın sesi:</p>

  <p class="block">- Nevaslippe</p>

  <h1 class="block2" id="sigil_toc_id_21">XXI.</h1>

  <p class="block">İlk inenler Giorgio’yla Ketty oldu. Kaptan, iki nişanlıyı kıyıya bırakmadan önce Ketty'nin pasaportunun çıkardığı güçlükleri birkaç bin dolarla yok etmek zorunda kaldı.</p>

  <p class="block">Noter ile iki tanık saniye kaybetmeden evlerinin yolunu tuttular. Noter, Filden izin istemeden önce ciddî ciddi:</p>

  <p class="block">- Daima emrinize hazırız, dedi. Fil de ciddî ciddî kabul etti.</p>

  <p class="block">Bundan sonra çıkma sırası Sett' e geldi. İyi dost Filimario’yu kucaklarken başladı ağlamağa.</p>

  <p class="block">En son, peşinde Clotilde olduğu halde, Filimario ağır ağır indi. Clotilde'nin arttık sesi çıkmıyordu; düşünceye dalmıştı. Filimario'yla başa çıkamıyacaktı anlaşılan.</p>

  <p class="block">Filimario'nun cebinde pek az para vardı: Ketty’nin sigaralarla birlikte vermiş olduğu dört yüz dolar. Bunları bozdurdu ve gidip, bir otelde uyudu. Bu dört yüz dolar sanki kaç gün dayanırdı?</p>

  <p class="block">Ya sonra? Sonra Hintyağı... Felâket bir şeydi bu. Annesi nereden çıkarmıştı bu saçma şeyi başına!... Niçin içmiyordu sanki? Gene gözünün önüne burnu havada bir sürü Duble geldi. Saçma herifler!... N’olacak...</p>

  <p class="block">Filimario içinden:</p>

  <p class="block">«Ya küçük aptal kız? diyordu. Kim dedi ona böyle bir maceraya gir diye? Oh olsun, işte. Kimse gelip kendisini karşılamadı.»</p>

  <p class="block">Hüzünlü günler geçti ard arda. Bir gün, iki gün, üç gün, dört. gün. Beşinci günün akşamı, Filimario kendini tesadüfen Troll konağının önünde buldu.</p>

  <p class="block">Filimario:</p>

  <p class="block">- Dışarıya bir çıksa da bir görsem, diye düşündü.</p>

  <p class="block">Kimbilir ne haltlar karıştırmıştır gene... Özledim mi ne?</p>

  <p class="block">Olacak bu ya, Clotilde dışarı çıkmadı. Bu sırada kızcağız Ketty’nin kucağına başını dayamış gözyaşlarını tutamıyordu. Ketty başını sallayarak:</p>

  <p class="block">- Zavallı yavrucak!... diyordu, bir adam nasıl bu kadar hayvan olur, anlayamıyorum?</p>

  <p class="block5">***</p>

  <p class="block">Temmuz mu, ağustos mu, kim bilir, belki de bir Eylül akşamıydı. Ne olursa olsun, pırıl pırıl bir akşamdı. Nevaslippe' nin büyük parkı ıpıssızdı. İn cin top oynuyordu. İncecik dallar turunculaşmış gökyüzünü parçalara bölüyordu.</p>

  <p class="block">Bu sefer kader, Clotilde'i çağırdı. Rastlaştılar. Clo Ketty'e rastlamak amacıyla gelmişti, Fil de aynı... Belki Ketty’i görürüm diye düşünmüştü. Filimario'nun cebinde iki frank vardı ve Clotilde'in dudaklarında alaylı bir gülümseme görür gibi oldu. Clotilde' in yüreği cız etti ve o da, Fil'in dudaklarında alaylı bir gülümseyiş sezer gibi oldu. Babalarının arpa tarlalarını çiğnemiş gibi selâmlaştılar.</p>

  <p class="block">- Hayırlı akşamlar. bayan Troll.</p>

  <p class="block">- Hayırlı akşamlar bay Duble.</p>

  <p class="block">Fil burnu havada:</p>

  <p class="block">- Bir gariplik var bunda doğrusu, sizi beklemiyordum, dedi.</p>

  <p class="block">Clotilde burnu havada:</p>

  <p class="block">- Ben de öyle, diye karşılık verdi.</p>

  <p class="block">Fil eğilerek onu selâmladı ters - yüzü döndü, hızlı hızlı uzaklaştı.</p>

  <p class="block">Küçük bulutların tepesinden cennetlik bay Duble'yle cennetlik bayan Duble onları seyrediyorlardı.</p>

  <p class="block">Şaşıran cennetlik bay Duble:</p>

  <p class="block">- Hanım, oğlumuz aptalın biri, dedi.</p>

  <p class="block">Bayan Duble:</p>

  <p class="block">- Evet, aptalın biri, diye karşılık verdi; dudaklarında garip bir tebessüm vardı, bunu söylerken:</p>

  <p class="block">- Eh, artık gidelim Tom.</p>

  <p class="block">Ve bay Tom başını iki yana sallayıp gülerken, küçük bulut akşam kızıllığına karıştı. Son olarak sesi yankılandı boşlukta:</p>

  <p class="block">- Zamane gençleri garip hanım, çok garip.</p>

  <p class="block">Evet çok garipti; zira Filimario birden geri döndü, şaşkınlıktan aptal aptal, hareketsiz duran Clotilde'e doğru koştu, başını iki eli arasına aldı ve mal bulmuş mağribî gibi kızı öptü... öptü.</p>

  <h1 class="block2" id="sigil_toc_id_22">HİKAYENİN SONU</h1>

  <p class="block">Filimario Clotilde ile dünya evine girerken, hepsi oradaydı; Giorgino de Lunebelle, Ketty de Lunebelle, Settembre ve Amerika'dan dönmüş Pio Pis. Bay Duble'yle karısı, cennetlikler de, küçük bulutlarının tepesinden törende hazır bulundular.</p>

  <p class="block">Cennetlik bay Duble konuşuyor:</p>

  <p class="block">- Hanım, Dubleler kazandı; yanılmıyorsam, bay Filimario varlıklı bayan Troll' le evleniyor; böylece Hint yağınızla şartlı altı yüz milyona boş veriyor.</p>

  <p class="block">Cennetlik bayan Duble karşılık vermeğe yanaşmadı bile. Allah razı olsun Hintyağından. Filimario altı yüz milyona kavuşamamıştı ama, mutluluğa kavuşmuştu. Bu daha iyiydi.</p>

  <p class="block">Yeni evliler balaylarını Delfino'da geçirdiler ve harikulade bir balayı oldu bu.</p>

  <p class="block">Clo:</p>

  <p class="block">- Seni hep sevdim, diyordu.</p>

  <p class="block">Filimario:</p>

  <p class="block">- Ben de öyle ama, sevdiğimi bilmiyordum, bunu biraz geç anladım, ama pek geç değil.</p>

  <p class="block">Uzun süreli bir balayından sonra, gene Nevaslippe'e döndüler ve bay Troll'ün kendilerine bağışladığı büyük bir konağa yerleştiler.</p>

  <h1 class="block2" id="sigil_toc_id_23">HİKAYENİN SONUNUN SONU</h1>

  <p class="block">Bir sabah Filimario, yatağında tembel tembel dalga geçip dururken, çiçek islemeli bir robdöşambre giymiş, hanım hanımcık süslenip püslenmiş Clotilde girdi içeri. Güzel bir bahar günüydü ve Clotilde çiçekli bir elbise giydiği gibi, elinde bir tepsi, tepside de bir kadeh taşıyordu.</p>

  <p class="block">Filimario hayretle:</p>

  <p class="block">- Bu da nesi? diye sordu.</p>

  <p class="block">- Hintyağı: İlkbaharda içmeli. Filimario müthiş ihtiyacın var buna. Filimario başını salladı.</p>

  <p class="block">Keçi gibi inatla:</p>

  <p class="block">- Bu namussuz şeyi içmem ben, dedi. Clotilde kızardı ve gözleri yaşlarla doldu. Acı acı:</p>

  <p class="block">- Özür dilerim, diye söylendi. Senin iyiliğin için yapıyordum bunu. Seni kırdımsa bağışla beni.</p>

  <p class="block">Filimario, bu iki gözü iki çeşme sevgili yüz karşısında kendisini dünyanın en katı yürekli insanı sandı. Heyecandan titreyerek:</p>

  <p class="block">-Clotilde, dedi, ver şu kadehi bana.</p>

  <p class="block">Clotilde ürkek ürkek kadehi bizimkine verdi.</p>

  <p class="block">- Clotilde, bu uğursuz yağa karşı nefretimi bilirsin. Annem içeyim diye bunu bana vermişti de... Bakalım şimdi başımıza ne iş açacak. Allah bilir! Dediğin gibi olsun.</p>

  <p class="block">Gözlerini yumdu, kadehi dudaklarına götürdü ve bir yudumda yuvarladı.</p>

  <p class="block">- Hayır, sen isteyince, reddedemezdim, yapamazdım bunu.</p>

  <p class="block">Clotilde hafiften bir sevinç çığlığı kopardı ve duvardan yana gerilmiş perdeyi araladı. Noter ile iki tanık ortaya çıktı.</p>

  <p class="block">Noter:</p>

  <p class="block">- Hintyağı içildi ya, dedi, şu andan tezi yok miras da emrinize amade.</p>

  <p class="block">Filimario kızgın kızgın Clotilde'e baktı ama kadıncağız yavaşça:</p>

  <p class="block">- Senin sırf bu uğursuz Hintyağını içmemek için benimle evlendiğini düşünürken ne kadar acı çektiğimi bilseydin...</p>

  <p class="block">Filimario omuzlarını silkti.</p>

  <p class="block">- O kadar da korkunç değilmiş, iyi gelecek bana bu yağ: Anacığımın hakkı varmış.</p>

  <h1 class="block2" id="sigil_toc_id_24">SÖZÜ BAĞLARKEN</h1>

  <p class="block">Clotilde Fil'i ateşli ateşli kucakladı ve annesinin kendisini beklediği aralığa doğru sürükledi kocasını.</p>

  <p class="block">Güle oynaya:</p>

  <p class="block">- Anneciğim, dedi, iş tamam. Tanrıya şükürler olsun. Bana ödünç verdiğin onbeş milyon hemen ödenecek.</p>

  <p class="block">Bayan Troll:</p>

  <p class="block">- On altı milyon diye düzeltti. Yola çıkarken, on beş milyon gitmişti. Amerikan gezisi de bir milyona patladı bana. Neyse boşa gitmedi paralar.</p>

  <p class="block">Clo boğuk bir sesle:</p>

  <p class="block">- İşin en garibi de benim gerçekten âşık oluşum, dedi. Ve sabah havasını ciğerlerine doldurmak için pencereyi açtı.</p>

  <p class="block">Gördünüz mü ne hikâye...</p>

  <p class="block">Doğuya giden adamın dediği aynen şudur: «Şu dünyada deli çok... Deli çok amma... Herkesin evi ayrı...»</p>

  <p class="block4">&nbsp;</p>
</body>
</html>
